༄༅། ། རྒྱལ་སྲས་ལག་ལེན་རྩ་འགྲེལ་
གཅེས་བསྡུས།
མཛད་པ་པོ། དངུལ་ཆུ་རྒྱལ་སྲས་ཐོགས་མེད་བཟང་པོ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

ནང་དོན་མདོར་བསྡུས།
རྒྱལ་སྲས་ལག་ལེན་སོ་བདུན་མའི་《རྩ་བ་》མཛད་པ་པོ་རྒྱལ་སྲས་ཐོགས་
མེད་བཟང་པོ་དཔལ་འདི་ཉིད་རབ་བྱུང་ལྔ་པའི་ཤིང་ལུག་༡ ༢ ༩ ༥ ལོར་ལྷོ་ཕུལ་
ཆུང་བྲག་སྐྱ་ཞེས་བྱ་བར་ཡབ་དཀོན་མཆོག་དཔལ་དང་ཡུམ་འབུམ་སྒྲོན་གཉིས་
ཀྱི་སྲས་སུ་ཤིང་མོ་ལུག་༡ ༢༩༥ལོར་ངོ་མཚར་བའི་ལྟས་དུ་མ་དང་བཅས་སྐུ་
བལྟམས༑ དགུང་ལོ་ལྔ་ལ་སོན་སྐབས་ཡབ་ཡུམ་གཉིས་འདས་ཤིང་ཡུམ་གྱི་མ་ཨ་
ཕྱི་རྒན་མོ་ཞིག་གིས་བསྐྱངས། དགུང་ལོ་བཅུ་བཞི་ལ་ཕེབས་སྐབས་བསམ་གླིང་པ་
དཔལ་འབར་དང་། རིན་ཆེན་དཔལ་བཟང་གི་དྲུང་དུ་རབ་ཏུ་བྱུང༌། མཚན་
བཟང་པོ་དཔལ་ཞེས་གསོལ། དགུང་ལོ་བཅོ་ལྔ་པ་ལ་བོ་དོང་ཨེར་སློབ་དཔོན་
ཀུན་དགའ་རྒྱལ་མཚན་པའི་དྲུང་དུ་མངོན་པ་སོགས་གསན་སྦྱོང་མཛད། ། འཇམ་
དབྱངས་ཉི་མ་རྒྱལ་མཚན་པས་མངོན་པ་ལས་དྲི་བ་གནང་བར་ལན་ཐོགས་མེད་
དུ་བཏབ་པས། ཐོགས་མེད་བཟང་པོ་དཔལ་ཞེས་སྙན་པར་གྲགས། དེ་ནས་
དཔང་ལོ་དང་བུ་དོལ་ཆོས་རྗེ་བླ་མ་སོགས་མཁས་གྲུབ་དམ་པ་བསྟེན་ནས་དགུང་
གྲངས་བཅུ་དགུ་པ་ལ་བཤད་པའི་དགའ་སྟོན་སྤེལ། དགུང་ལོ་ཉེར་གཅིག་པ་ནས་
འཆད་པོའི་རིང་ལུགས་བསྐྱངས།དགུང་ལོ་ཉེར་དགུ་པ་ལ་བྱང་སེམས་རིན་
མགོན་དང་། ནམ་མཁའ་སངས་རྒྱས་སོགས་ལས་བསྙེན་པར་རྫོགས། དགུང་ལོ་
སོ་གཉིས་པ་ནས་ཞེ་གཅིག་གི་བར་དུ་བླ་བྲང་རྟ་རའི་གདན་ས་མཛད། དེ་ནས་
ཨེའི་ཆོས་ཀྱི་ཁྲིར་གསོལ་བ་བཏབ་ཀྱང་མ་གནང་བར། དཔང་ལོ་ཆེན་པོ་སྤྱན་
དྲངས་ཏེ་ཨེའི་ཆོས་ཀྱི་ཁྲིར་མངའ་གསོལ། བཤད་སྒྲུབ་ཀྱི་བསྟན་པ་ཆེས་ལྷག་པར་
བསྒྲུབས་ཏེ་རེ་བདུན་ལོར་དབུས་སུ་བྱོན། སློབ་མའི་མཆོག་ནི་བུ་དོལ་ཆོས་རྗེ་བླ་
མ་ལོ་ཆེན་བྱང་རྩེ་སོགས་མཐའ་ཡས་པ་བྱུང་ཞིང་། གཙོ་བོའི་རྒྱུན་འཛིན་ནི་
དཔལ་ལྡན་སེང་གེ་སོགས་ཡིན། དགུང་གྲངས་དོན་ལྔ་ལ་ཕེབས་པ་རབ་བྱུང་དྲུག་

པའི་ས་བྱ༡༣༦༩ལོར་ཞི་བར་གཤིགས།
《རྒྱལ་སྲས་ལག་ལེན་གྱི་འགྲེལ་པ་གཞན་ཕན་རོལ་མཚོ་》མཛད་པ་པོ་ཆོས་
འཁོར་རྒྱལ་གྱི་མཁན་པོ་གྲགས་པ་རྒྱལ་མཚན་ནི། མདོ་སྨད་ལྷོ་རྒྱུད་ཀྱི་ས་ཆར་
འབོར་ཚངས་པའི་གྲོང་སྡེ་རུ། ཡབ་ཡུམ་སྐྱབས་དང་ཡུམ་ལྷ་མོ་མཚོ་གཉིས་ཀྱི་
སྲས་སུ་རབ་བྱུང་བཅུ་གསུམ་པའི་ཆུ་ཕོ་རྟའི་ལོ་༡༧༦༢ ལ་འཁྲུངས། དགུང་
གྲངས་བདུན་པར་ཕེབས་པ་ན། དགེ་སློང་ཚུལ་ཁྲིམས་རྒྱ་མཚོའི་དྲུང་དུ་ཀ་མད་
སྦྱོར་ཀློག་བཅས་པ་སྦྱངས། དགུང་ལོ་བཅུ་གཅིག་པར་སེ་ར་དགེ་བཤེས་བློ་བཟང་
ཆོས་འཕེལ་མདུན་རབ་ཏུ་བྱུང༌། མཚན་བློ་བཟང་དོན་གྲུབ་ཅེས་གསོལ། དགུང་
ལོ་བཅུ་གཉིས་པར་བླ་བྲང་བཀྲ་ཤིས་འཁྱིལ་དུ་ཕེབས། གུང་ཐང་རིན་པོ་ཆེ་དང་
ལྷན་ཅིག་ཆོས་གྲྭར་ཞུགས། དགུང་ལོ་བཅུ་དྲུག་པར་རྗེ་བསོད་ནམས་དབང་རྒྱལ་
མདུན་ནས་དགེ་ཚུལ་གྱི་སྡོམ་པ་བླངས། སྐབས་དེར་འཇམ་བཞད་དཀོན་མཆོག་
འཇིགས་མེད་དབང་པོས་རྗེ་འདི་ཉིད་སྒོ་མང་བླ་མ་སངས་རྒྱས་རྡོ་རྗེའི་ཡང་སྲིད་
དུ་ངོས་འཛིན་མཛད་དེ་ཁྲིར་བཀོད། ལྷ་ཞིས་དཀའ་བཅུ་པ་དང་ཁ་གྱ་དར་རྒྱས་
གཉིས་སློབ་དཔོན་དུ་བསྟེན། གཞུང་པོད་ཡོངས་ལ་གོ་རིམ་ལྡན་པར་གསན་སྦྱོང་
མཛད༑ དགུང་ལོ་ཉེར་གཅིག་པར་རྗེ་འཇམ་བཞད་མདུན་ནས་དགེ་སློང་གི་སྡོམ་
པ་བླངས། མཚན་གྲགས་པ་རྒྱལ་མཚན་ཞེས་བཏགས། དགེ་བཤེས་བློ་བཟང་
འཇིགས་མེད་མདུན་ནས་སྙན་ངག་སྦྱངས། དགུང་ལོ་ཉེར་གཉིས་པ་ཆུ་མོ་ཡོས་ཀྱི་
ལོའི་ཟླ་བ་དྲུག་པའི་ཚེས་དྲུག་ལ་དབུས་སུ་ཕེབས་ནས་ཟླ་བ་དགུ་པར་ལྷ་ལྡན་དུ་
འབྱོར༑ གཙུག་ལག་ཁང་དང་དགོན་གནས་ཡོངས་ལ་གནས་མཇལ་ཕེབས་ཤིང་
ཁྱད་པར་གྲུ་འཛིན་གཉིས་པའི་ཕོ་བྲང་དུ་རྒྱལ་དབང་འཇམ་དཔལ་རྒྱ་མཚོའི་
གསེར་ཞལ་མཇལ། དེ་ནས་འབྲས་སྒོ་མང་གྲྭ་ཚང་དུ་གྲྭ་སར་ཞུགས། ཧོར་སྐལ་
བཟང་དོན་གྲུབ་དང་གུང་ཐང་རིན་པོ་ཆེ་གཉིས་ཡོངས་འཛིན་དུ་བསྟེན། དགུང་
ལོ་ཉེར་ལྔ་པར་ཀུན་མཁྱེན་འཇམ་དབྱངས་བཞད་པ་དབུས་སུ་ཕེབས་པ་དང་

ལྷན་དུ། གདན་ས་ཆེན་པོ་དགའ་ལྡན་རྣམ་པར་རྒྱལ་བའི་གླིང་སོགས་གནས་
མཇལ་ཞུས་མཐར་གཙང་དུ་ཕེབས། གདན་ས་ཆེན་པོ་བཀྲ་ཤིས་ལྷུན་པོར་པཎ་
ཆེན་བློ་བཟང་དཔལ་ལྡན་བསྟན་པའི་ཉི་མའི་གསེར་ཞལ་མཇལ། དེ་ནས་སླར་
འབྲས་སྒོ་མང་དུ་ཚུར་ཕེབས་ཏེ་སློབ་གཉེར་མཛད། སྐབས་དེར་འཇམ་དབྱངས་
མ་འགོར་བར་འོལ་ཁ་སོགས་བརྒྱུད་དེ་སྒོ་མང་དུ་ཚུར་ལོག །གཞུང་ཆེན་བཀའ་
པོད་ལྔ་ལ་སྦྱངས་པ་མཐར་ཕྱིན་མཛད། སྒོ་མང་གྲྭ་ཚང་གི་ཚོགས་དབུས་སུ་
གཞུང་བཀའ་པོད་ལྔའི་དམ་བཅའ་བཞག །ཁྱད་པར་སྨོན་ལམ་ཆེན་མོར་གདན་
ས་གསུམ་གྱི་དགེ་བའི་བཤེས་གཉེན་སུམ་སྟོང་ལྷག་གིས་གཙོས་དགེ་འདུན་ཁྲི་
ཕྲག་བརྒལ་བའི་དབུས་སུ་དམ་པའི་ཆོས་ཀྱི་འབེལ་གཏམ་བསྒྲགས། དགེ་བཤེས་
ལྷ་རམས་པའི་མཚན་སྙན་ཐོབ།  ཿ དགུང་ལོ་ཉེར་བདུན་པ་ས་ཕོ་སྤྲེལ་གྱི་ལོར།
འཇམ་དབྱངས་བཞད་པ་འཇིགས་མེད་དབང་པོས་མགྲོན་གཉེར་རབ་འབྱམས་
པ་བློ་བཟང་ཚུལ་ཁྲིམས་ངོ་གཡོག་ཁོང་གདན་འདྲེན་དུ་དབུས་སུ་མངགས་པ་
དང་ལྷན་ཅིག་བྱང་ལམ་བརྒྱུད་དེ་ཟླ་བ་བརྒྱད་པར་བླ་བྲང་དུ་འབྱོར། འཇམ་
དབྱངས་བཞད་པས་ཁོང་བླ་བྲང་མཁན་པོར་བསྐོས། དགུང་ལོ་སུམ་ཅུ་བཞེས་པ་
ལྕགས་མོ་ཕག་གི་ལོར་རྗེ་འཇིགས་མེད་དབང་པོས་རང་ཉིད་ཀྱི་རྒྱུན་དུ་སྤྱོད་རྒྱུའི་
ཐུབ་སྐུ་གསེར་ཟངས་མ་དང་། ལྷུང་གཟེད། ཆུ་ཚགས་ལས་ཆོག་གི་དཔེ་ཆ་རྣམས་
རྗེ་འདི་ལ་གནང་། དགུང་ལོ་སོ་གསུམ་པར་བླ་བྲང་གཟིམ་ཁང་གསར་འདེབས་
ཀྱི་དབུ་བཙུགས། དགུང་ལོ་བཞི་བཅུ་པར་བླ་བྲང་ཚོགས་ཆེན་གྱི་གདན་ཁྲིར་
ཕེབས༑ དགུང་ལོ་ཞེ་གསུམ་པར་ཁྲི་འཛིན་དགོངས་པ་ཞུས་ཏེ་འཇམ་དབྱངས་
བཞད་པའི་ཡང་སྲིད་མཆོག་སྤྲུལ་རིན་པོ་ཆེ་ཚོགས་དབུས་སུ་གདན་དྲངས། ཕྱི་ལོ་
ནས་བཟུང་དབེན་གནས་བཀྲ་ཤིས་དགེ་འཕེལ་དུ་ཕེབས་ཏེ་སྐུ་མཚམས་བཅད།
མདོར་ན་ཁོང་གི་སྐུ་ཚེ་ཧྲིལ་པོར་ཚོགས་ཆེན་གདན་ཁྲིར་ལན་གསུམ་ཕེབས་ཏེ་

བསྟན་པའི་བྱ་བ་རྣམས་ལེགས་པར་བསྒྲུབས། སྐུ་ཚེའི་མཇུག་ཏུ་སྒྲུབ་པ་ཉམས་
ལེན་ཁོ་ནས་དུས་འདའ་བར་མཛད། རབ་བྱུང་བཅུ་བཞི་པའི་མེ་ཕོ་སྤྲེའུའི་ལོ་
༡ ༨ ༣༦ཡས་མས་ཙམ་ལ་སྐུ་གཤེགས་པ་ཡིན་ནོ། །ཁོང་གི་གསུང་རབ་ནི་ཐུབ་
པའི་མཛད་པ་བཅུ་གཉིས་མུ་ཏིག་ཕྲེང་བ་དང་རྒྱན་དྲུག་མཆོག་གཉིས་ཀྱི་རྟོགས་
བརྗོད་ལྷའི་དཔག་བསམ་ལྗོན་པ་སོགས་བསྟན་བཅོས་དགུ་བཅུ་གོ་ལྔ་ཙམ་
མཆིས་པ་དེ་ཕྱོགས་གཅིག་ཏུ་བསྡུས་ཏེ་པོ་ཏི་དྲུག་བྱས་ནས་བླ་བྲང་བཀྲ་ཤིས་
འཁྱིལ་དུ་བཞུགས་སོ། །
《རྒྱལ་སྲས་ལག་ལེན་གྱི་ཚིག་འགྲེལ་མདོར་བསྡུས་སྐལ་བཟང་བྱེ་བའི་འཇུག་
ངོགས་》མཛད་པ་པོ་འཇམ་དབྱངས་ཐུབ་བསྟན་རྒྱ་མཚོའི་མཛད་རྣམ་དང་
《རྒྱལ་སྲས་ལག་ལེན་གྱི་འགྲེལ་པ་གཞུང་དང་གདམས་ངག་ཟུང་འཇུག་བདུད་
རྩིའི་བུམ་བཟང་》མཛད་པ་པོ་ཐུབ་བསྟན་ཆོས་ཀྱི་གྲགས་པའི་མཛད་རྣམ་
གཉིས་ཞིབ་པར་རྙེད་སོན་མ་བྱུང་བས་འདིར་འགོད་ཐབས་བྲལ།
འདིར་རྒྱལ་སྲས་ལག་ལེན་གྱི་རྩ་བ་དང་འགྲེལ་བ་མི་འདྲ་བ་ཁག་གསུམ་
མཉམ་དུ་བཀོད་པའི་《རྒྱལ་སྲས་ལག་ལེན་གྱི་རྩ་འགྲེལ་འདེམས་སྒྲིག་》ཅེས་
པའི་ཕྱག་དཔེ་འདི་ཉིད་ནི་སྤྱིར་གཞུང་འདི་ཉིད་ཀྱི་འགྲེལ་པ་དཀོན་རིགས་སུ་
འགྱུར་བས་གཞུང་དོན་སློབ་གཉེར་པ་རྣམས་ཀྱི་སྤྱན་ལམ་དུ་གྱུར་མ་ཐུབ་པའི་
དཀའ་བ་སེལ་བྱེད་དང་། དེང་སྐབས་ངེད་ཚོས་བཙལ་རྙེད་ཐུབ་པའི་འགྲེལ་པ་
རྣམས་ཕྱོགས་གཅིག་ཏུ་བསྒྲིགས་སྟབས་འབྲེལ་ཡོད་ཀྱི་དཔྱད་གཞི་རྣམས་ཟུར་དུ་
བཙལ་འཚོལ་མི་དགོས་པ་སོགས་ཀྱི་སྟབས་བདེ་བསྐྲུན་ཆེད་གངས་ཅན་ཁྱད་
ནོར་དཔེ་ཚོགས་པོད་ཕྲེང་སུམ་བརྒྱ་བཅུ་གཉིས་སུ་བསྒྲིགས་ཏེ་རྒྱ་ཆེའི་གཟིགས་
པ་པོ་རྣམས་ཀྱི་སྤྱན་ལམ་དུ་ཕུལ་བ་ཡིན། ཕྱག་དཔེ་འདི་ཞུས་དག་སོགས་གོ་སྒྲིག་
ཞུས་པའི་གོ་རིམ་ནང་འགྲེལ་པའི་ནང་ནས་རྩ་བ་རྙེད་བདེ་བའི་ཆེད་རྩ་བ་ཡིག་
ཆེན་དང་འགྲེལ་པ་ཡིག་ཆུང་དུ་བསྒྲིགས་ཡོད། ད་དུང་དམིགས་བསལ་ཞུ་བྱ་ཞིག་

ལ་འཇམ་དབྱངས་ཐུབ་བསྟན་རྒྱ་མཚོས་མཛད་པའི་རྒྱལ་སྲས་ལག་ལེན་གྱི་ཚིག་
འགྲེལ་མདོར་བསྡུས་སྐལ་བཟང་བྱེ་བའི་འཇུག་ངོགས་ནང་། བདག་ལ་ཉེས་པ་
ཅུང་ཟད་མེད་བཞིན་དུ་གང་དག་བདག་གིས་མགོ་བོ་གཅོད་བྱེད་ནའང་། །སྙིང་
རྗེའི་དབང་གིས་དེ་ཡི་སྡིག་པ་རྣམས། །བདག་ལ་ལེན་པ་རྒྱལ་སྲས་ལག་ལེན་ཡིན།།
ཞེས་པའི་རྩ་འགྲེལ་གཉིས་ཀ་མ་དཔེར་ཆད་འདུག་པས་མ་དཔེ་ཇི་བཞིན་རང་
སོར་བཞག་ཡོད། དེ་མིན་པོ་ཏོ་བ་ལ་པུ་ཏོ་བ་ཟེར་བ་སོགས་བརྡ་རྙིང་པའི་འབྲི་
སྲོལ་མང་པོ་ཞིག་མ་དཔེ་ཇི་བཞིན་རང་སོར་བཞག་ཡོད་པས་དགོངས་འཇགས་
འཚལ༑ སྤྱིར་ཕྱག་དཔེ་འདི་ཉིད་ཐོག་མའི་ཞུས་དག་དང་། བསྐྱར་ཞུས།ཡང་ཞུས་
ཡི་གེའི་བརྡ་སྤྲོད་སུམ་རྟགས་དང་མཐུན་པ་སོགས་ཚིག་དོན་གཉིས་ཀའི་ཐད་
ནས་ཞུས་དག་འཕེར་ངེས་སུ་རློམས་ཀྱང་ད་དུང་ཡང་ལྷག་ཆད་སོགས་ཀྱི་སྐྱོན་ཆ་
ཡང་འབྱུང་ངེས་པས་རྒྱ་ཆེའི་གཟིགས་པ་པོ་རྣམས་ནས་ལེགས་སྤེལ་ཉེས་འགོག་
གི་བཀའ་སློབ་ཡོད་པ་མཁྱེན།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

དཀར་ཆག
རྒྱལ་སྲས་ལག་ལེན་སོ་བདུན་མ་ཞེས་བྱ་བ་བཞུགས་སོ། །་·(1)
རྒྱལ་སྲས་ལག་ལེན་གྱི་འགྲེལ་པ་གཞན་ཕན་བདུད་རྩིའི་
རོལ་མཚོ་ཞེས་བྱ་བ་བཞུགས་སོ། །་(8)
རྒྱལ་སྲས་ལག་ལེན་གྱི་ཚིག་འགྲེལ་མདོར་བསྡུས་སྐལ་བཟང་རྒྱལ་སྲས་
བྱེ་བའི་འཇུག་ངོགས་ཞེས་བྱ་བ་བཞུགས་སོ། །་(129)
རྒྱལ་སྲས་ལག་ལེན་གྱི་འགྲེལ་པ་གཞུང་དང་གདམས་ངག་ཟུང་འཇུག་བདུད་རྩིའི་
བུམ་བཟང་ཞེས་བྱ་བ་བཞུགས་སོ། །་(185)
རྒྱལ་སྲས་ལམ་བཟང་གི་སྒྲུང་འགྲེལ་ཞེས་བྱ་བ་བཞུགས། །་(316)
ཚེ་ཐར་སྲོག་བསླུའི་ཕན་ཡོན་འཆི་མེད་ཚེ་ཡི་དཔལ་སྟེར་ཞེས་
བྱ་བ་བཞུགས་སོ། །·་(332)

༄༅། །རྒྱལ་སྲས་ལག་ལེན་སོ་བདུན་མ་
ཞེས་བྱ་བ་བཞུགས་སོ། །
ན་མོ་ལོ་ཀེ་ཤྭ་རཱ་ཡ། གང་གིས་ཆོས་ཀུན་འགྲོ་འོང་མེད་གཟིགས་
ཀྱང་༑ །འགྲོ་བའི་དོན་ལ་གཅིག་ཏུ་བརྩོན་མཛད་པ། །བླ་མ་མཆོག་དང་
སྤྱན་རས་གཟིགས་མགོན་ལ། །རྟག་ཏུ་སྒོ་གསུམ་གུས་པས་ཕྱག་འཚལ་
ལོ༑ །ཕན་བདེའི་འབྱུང་གནས་རྫོགས་པའི་སངས་རྒྱས་རྣམས། །དམ་
ཆོས་བསྒྲུབས་ལས་བྱུང་སྟེ་དེ་ཡང་ནི། །དེ་ཡི་ལག་ལེན་ཤེས་ལ་རག་
ལས་པས། །རྒྱལ་སྲས་རྣམས་ཀྱི་ལག་ལེན་བཤད་པར་བྱ། །དལ་འབྱོར་
གྲུ་ཆེན་རྙེད་དཀའ་ཐོབ་དུས་འདིར། །བདག་གཞན་འཁོར་བའི་མཚོ་
ལས་བསྒྲལ་བྱའི་ཕྱིར། །ཉིན་དང་མཚན་དུ་དབྱེ་བ་མེད་པར་ནི། །ཉན་
སེམས་བསྒོམ་པ་རྒྱལ་སྲས་ལག་ལེན་ཡིན། །གཉེན་གྱི་ཕྱོགས་ལ་འདོད་
ཆགས་ཆུ་ལྟར་གཡོ། །།དགྲ་ཡི་ཕྱོགས་ལ་ཞེ་སྡང་མེ་ལྟར་འབར། །བླང་
དོར་བརྗེད་པའི་གཏི་མུག་མུན་ནག་ཅན། །ཕ་ཡུལ་སྤོང་བ་རྒྱལ་སྲས་
ལག་ལེན་ཡིན། །ཡུལ་ངན་སྤངས་པས་ཉོན་མོངས་རིམ་གྱིས་འགྲིབ། །
རྣམ་གཡེང་མེད་པས་དགེ་སྦྱོར་ངང་གིས་འཕེལ། །རིག་པ་དྭངས་པས་
ཆོས་ལ་ངེས་ཤེས་སྐྱེ། །དབེན་པ་བསྟེན་པ་རྒྱལ་སྲས་ལག་ལེན་ཡིན། །
ཡུན་རིང་འགྲོགས་པའི་མཛའ་བཤེས་སོ་སོར་འབྲལ། །འབད་པས་
བསྒྲུབས་པའི་ནོར་རྫས་ཤུལ་དུ་ལུས། །ལུས་ཀྱི་མགྲོན་ཁང་རྣམ་ཤེས་
མགྲོན་པོས་འབོར། །ཚེ་འདི་བློས་བཏང་རྒྱལ་སྲས་ལག་ལེན་ཡིན། །
གང་དང་འགྲོགས་ན་དུག་གསུམ་འཕེལ་འགྱུར་ཞིང་། །ཐོས་བསམ་

བསྒོམ་པའི་བྱ་བ་ཉམས་གྱུར་ལ། །བྱམས་དང་སྙིང་རྗེ་མེད་པར་བསྒྱུར་
བྱེད་པའི། །གྲོགས་ངན་སྤང་བ་རྒྱལ་སྲས་ལག་ལེན་ཡིན། །གང་ཞིག་
བསྟེན་ན་ཉེས་པ་ཟད་འགྱུར་ཞིང་། །ཡོན་ཏན་ཡར་ངོའི་ཟླ་ལྟར་
འཕེལ་འགྱུར་བའི། །བཤེས་གཉེན་དམ་པ་རང་གི་ལུས་བས་ཀྱང་། །
གཅེས་པར་འཛིན་པ་རྒྱལ་སྲས་ལག་ལེན་ཡིན། །རང་ཡང་འཁོར་བའི་
བཙོན་རར་བཅིངས་པ་ཡི། །འཇིག་རྟེན་ལྷ་ཡིས་སུ་ཞིག་བསྐྱབ་པར་
ནུས༑ །དེ་ཕྱིར་གང་ལ་སྐྱབས་ན་མི་བསླུ་བའི། །དཀོན་མཆོག་སྐྱབས་
འགྲོ་རྒྱལ་སྲས་ལག་ལེན་ཡིན། །ཤིན་ཏུ་བཟོད་དཀའི་ངན་སོང་སྡུག་
བསྔལ་རྣམས། །སྡིག་པའི་ལས་ཀྱི་འབྲས་བུར་ཐུབ་པས་གསུངས། །དེ་
ཕྱིར་སྲོག་ལ་བབ་ཀྱང་སྡིག་པའི་ལས། །ནམ་ཡང་མི་བྱེད་རྒྱལ་སྲས་
ལག་ལེན་ཡིན། །སྲིད་གསུམ་བདེ་བ་རྩྭ་རྩེའི་ཟིལ་པ་བཞིན། །ཡུད་ཙམ་
ཞིག་གི་འཇིག་པའི་ཆོས་ཅན་ཡིན། །ནམ་ཡང་མི་འགྱུར་ཐར་པའི་གོ་
འཕང་མཆོག །དོན་དུ་གཉེར་བ་རྒྱལ་སྲས་ལག་ལེན་ཡིན། །ཐོག་མེད་
དུས་ནས་བདག་ལ་བརྩེ་བ་ཡི། །མ་རྣམས་སྡུག་ན་རང་བདེས་ཅི་ཞིག་
བྱ༑ །དེ་ཕྱིར་མཐའ་ཡས་སེམས་ཅན་བསྒྲལ་བྱའི་ཕྱིར། །བྱང་ཆུབ་
སེམས་བསྐྱེད་རྒྱལ་སྲས་ལག་ལེན་ཡིན། །སྡུག་བསྔལ་མ་ལུས་བདག་
བདེ་འདོད་ལས་བྱུང་། །རྫོགས་པའི་སངས་རྒྱས་གཞན་ཕན་སེམས་
ལས་འཁྲུངས། །དེ་ཕྱིར་བདག་བདེ་གཞན་གྱི་སྡུག་བསྔལ་དག །ཡང་
དག་བརྗེ་བ་རྒྱལ་སྲས་ལན་ལེན་ཡིན། །སུ་དག་འདོད་ཆེན་དབང་གིས་
བདག་གི་ནོར། །ཐམས་ཅད་འཕྲོག་གམ་འཕྲོག་ཏུ་འཇུག་ན་ཡང་། །
ལུས་དང་ལོངས་སྤྱོད་དུས་གསུམ་དགེ་བ་རྣམས། ། །དེ་ལ་བསྔོ་བ་རྒྱལ་

སྲས་ལག་ལེན་ཡིན། །བདག་ལ་ཉེས་པ་ཅུང་ཟད་མེད་བཞིན་དུ། །གང་
དག་བདག་གི་མགོ་བོ་གཅོད་བྱེད་ནའང༌། །སྙིང་རྗེའི་དབང་གིས་དེ་
ཡི་སྡིག་པ་རྣམས། །བདག་ལ་ལེན་པ་རྒྱལ་སྲས་ལག་ལེན་ཡིན། །འགའ་
ཞིག་བདག་ལ་མི་སྙན་སྣ་ཚོགས་པ། །སྟོང་གསུམ་ཁྱབ་པར་སྒྲོག་པར་
བྱེད་ན་ཡང་། །བྱམས་པའི་སེམས་ཀྱིས་སླར་ཡང་དེ་ཉིད་ཀྱི། །ཡོན་ཏན་
བརྗོད་པ་རྒྱལ་སྲས་ལག་ལེན་ཡིན། །འགྲོ་མང་འདུས་པའི་དབུས་སུ་
འགའ་ཞིག་གིས། །མཚང་ནས་བྲུས་ཤིང་ཚིག་ངན་སྨྲ་ན་ཡང༌། །དེ་ལ་
དགེ་བའི་བཤེས་ཀྱི་འདུ་ཤེས་ཀྱིས། །གུས་པར་འདུད་པ་རྒྱལ་སྲས་ལག་
ལེན་ཡིན། །བདག་གིས་བུ་བཞིན་གཅེས་པར་བསྐྱངས་པའི་མིས། །
བདག་ལ་དགྲ་བཞིན་ལྟ་བར་བྱེད་ནའང་། །ནད་ཀྱིས་བཏབ་པའི་བུ་
ལ་མ་བཞིན་དུ། །ལྷག་པར་བརྩེ་བ་རྒྱལ་སྲས་ལག་ལེན་ཡིན། །རང་དང་
མཉམ་པའམ་དམན་པའི་སྐྱེ་བོ་ཡིས། །ང་རྒྱལ་དབང་གིས་བརྙས་
ཐབས་བྱེད་ན་ཡང་། །བླ་མ་བཞིན་དུ་གུས་པས་བདག་ཉིད་ཀྱི། །སྤྱི་
བོར་ལེན་པ་རྒྱལ་སྲས་ལག་ལེན་ཡིན། །འཚོ་བས་ཕོངས་ཤིང་རྟག་ཏུ་
མི་ཡིས་བརྙས། །ཚབས་ཆེན་ནད་དང་གདོན་གྱིས་བཏབ་ཀྱང་སླར། །
འགྲོ་ཀུན་སྡིག་སྡུག་བདག་ལ་ལེན་བྱེད་ཅིང༌། །ཞུམ་པ་མེད་པ་རྒྱལ་
སྲས་ལག་ལེན་ཡིན། །སྙན་པར་གྲགས་ཤིང་འགྲོ་མང་སྤྱི་བོས་བཏུད། །
རྣམ་ཐོས་བུ་ཡི་ནོར་འདྲ་ཐོབ་གྱུར་ཀྱང་། །སྲིད་པའི་དཔལ་འབྱོར་
སྙིང་པོ་མེད་གཟིགས་ནས། །ཁེངས་པ་མེད་པ་རྒྱལ་སྲས་ལག་ལེན་
ཡིན༑ །རང་གི་ཞེ་སྡང་དགྲ་བོ་མ་ཐུལ་ན། །ཕྱི་རོལ་དགྲ་བོ་བཏུལ་ཞིང་
འཕེལ་བར་འགྱུར། །དེ་ཕྱིར་བྱམས་དང་སྙིང་རྗེའི་དམག་དཔུང་གིས། །

རང་རྒྱུད་འདུལ་བ་རྒྱལ་སྲས་ལག་ལེན་ཡིན། །འདོད་པའི་ཡོན་ཏན་
ལན་ཚྭའི་ཆུ་དང་འདྲ། །ཇི་ཙམ་སྤྱོད་ཅིང་སྲེད་པ་འཕེལ་བར་འགྱུར། །
གང་ལ་ཞེན་ཆགས་སྐྱེ་བའི་དངོས་པོ་རྣམས། །འཕྲལ་ལ་སྤོང་བ་རྒྱལ་
སྲས་ལག་ལེན་ཡིན། །ཇི་ལྟར་སྣང་བ་འདི་དག་རང་གི་སེམས། །སེམས་
ཉིད་གདོད་ནས་སྤྲོས་པའི་མཐའ་དང་བྲལ། །དེ་ཉིད་ཤེས་ནས་གཟུང་
འཛིན་མཚན་མ་རྣམས། །ཡིད་ལ་མི་བྱེད་རྒྱལ་སྲས་ལག་ལེན་ཡིན། །
ཡིད་དུ་འོང་བའི་ཡུལ་དང་ཕྲད་པ་ན། །དབྱར་གྱི་དུས་ཀྱི་འཇའ་ཚོན་
ཇི་བཞིན་དུ། །མཛེས་པར་སྣང་ཡང་བདེན་པར་མེད་ལྟ་ཞིང་། །ཞེན་
ཆགས་སྤོང་བ་རྒྱལ་སྲས་ལག་ལེན་ཡིན། །སྡུག་བསྔལ་སྣ་ཚོགས་རྨི་ལམ་
བུ་ཤི་ལྟར། །འཁྲུལ་སྣང་བདེན་པར་བཟུང་བས་ཨ་ཐང་ཆད། །དེ་ཕྱིར་
མི་མཐུན་རྐྱེན་དང་ཕྲད་པའི་ཚེ། །འཁྲུལ་པར་ལྟ་བ་རྒྱས་སྲས་ལག་
ལེན་ཡིན། །བྱང་ཆུབ་འདོད་པས་ལུས་ཀྱང་བཏང་དགོས་ན། །ཕྱི་རོལ་
དངོས་པོ་རྣམས་ལ་སྨོས་ཅི་དགོས། །དེ་ཕྱིར་ལན་དང་རྣམ་སྨིན་མི་རེ་
བའི༑ །སྦྱིན་པ་གཏོང་བ་རྒྱལ་སྲས་ལག་ལེན་ཡིན། །ཚུལ་ཁྲིམས་མེད་
པར་རང་དོན་མི་འགྲུབ་ན། །གཞན་དོན་སྒྲུབ་པར་འདོད་པ་གད་མོའི་
གནས༑ །དེ་ཕྱིར་སྲིད་པའི་འདུན་པ་མེད་པ་ཡི། །ཚུལ་ཁྲིམས་བསྲུང་བ་
རྒྱལ་སྲས་ལག་ལེན་ཡིན། །དགེ་བའི་ལོངས་སྤྱོད་འདོད་པའི་རྒྱལ་སྲས་
ལ༑ །གནོད་བྱེད་ཐམས་ཅད་རིན་ཆེན་གཏེར་དང་མཚུངས། །དེ་ཕྱིར་
ཀུན་ལ་ཞེ་འགྲས་མེད་པ་ཡི། །བཟོད་པ་བསྒོམ་པ་རྒྱལ་སྲས་ལག་ལེན་
ཡིན༑ །རང་དོན་འབའ་ཞིག་སྒྲུབ་པའི་ཉན་རང་ཡང་། །མགོ་ལ་མེ་ཤོར་
བཟློག་ལྟར་བརྩོན་མཐོང་ན།།འགྲོ་ཀུན་དོན་དུ་ཡོན་ཏན་འབྱུང་

གནས་ཀྱི། །བརྩོན་འགྲུས་རྩོམ་པ་རྒྱལ་སྲས་ལག་ལེན་ཡིན། །ཞི་གནས་
རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་
པར་ཤེས་བྱས་ནས། །གཟུགས་མེད་བཞི་ལས་ཡང་དག་འདས་པ་ཡི། །
བསམ་གཏན་བསྒོམ་པ་རྒྱལ་སྲས་ལག་ལེན་ཡིན། །ཤེས་རབ་མེད་ན་ཕ་
རོལ་ཕྱིན་ལྔ་ཡིས། །རྫོགས་པའི་བྱང་ཆུབ་ཐོབ་པར་མི་ནུས་པས།
ཐབས་དང་ལྡན་ཞིང་འཁོར་གསུམ་མི་རྟོག་པའི། །ཤེས་རབ་བསྒོམ་པ་
རྒྱལ་སྲས་ལག་ལེན་ཡིན། །རང་གིས་འཁྲུལ་པ་རང་གིས་མ་བརྟགས་
ན༑ །ཆོས་པའི་གཟུགས་ཀྱིས་ཆོས་མིན་བྱེད་སྲིད་པས། །དེ་ཕྱིར་རྒྱུན་དུ་
རང་གི་འཁྲུལ་པ་ལ། །བརྟགས་ནས་སྤོང་བ་རྒྱལ་སྲས་ལག་ལེན་ཡིན། །
ཉོན་མོངས་དབང་གིས་རྒྱལ་སྲས་གཞན་དག་གི །ཉེས་པ་གླེང་ན་
བདག་ཉིད་ཉམས་འགྱུར་བས། །ཐེག་པ་ཆེ་ལ་ཞུགས་པའི་གང་ཟག་གི །
ཉེས་པ་མི་སྨྲ་རྒྱལ་སྲས་ལག་ལེན་ཡིན། །རྙེད་བཀུར་དབང་གིས་ཕན་
ཚུན་རྩོད་འགྱུར་ཞིང་། །ཐོས་བསམ་བསྒོམ་པའི་བྱ་བ་ཉམས་འགྱུར་
བས༑ །མཛའ་བཤེས་ཁྱིམ་དང་སྦྱིན་བདག་ཁྱིམ་རྣམས་ལ། །ཆགས་པ་
སྤོང་བ་རྒྱལ་སྲས་ལག་ལེན་ཡིན། །རྩུབ་མོའི་ཚིག་གིས་གཞན་སེམས་
འཁྲུག་འགྱུར་ཞིང་། །རྒྱལ་བའི་སྲས་ཀྱི་སྤྱོད་ཚུལ་ཉམས་འགྱུར་བས། །
དེ་ཕྱིར་གཞན་གྱི་ཡིད་དུ་མི་འོང་བའི། །ཚིག་རྩུབ་སྤོང་བ་རྒྱལ་སྲས་
ལག་ལེན་ཡིན། །ཉོན་མོངས་གོམས་ན་གཉེན་པོས་བཟློག་དཀའ་བས། །
དྲན་ཤེས་སྐྱེས་བུས་གཉེན་པོའི་མཚོན་བཟུང་ནས། །ཆགས་སོགས་
ཉོན་མོངས་དང་པོ་སྐྱེས་མ་ཐག །འབུར་འཇོམས་བྱེད་པ་རྒྱལ་སྲས་
ལག་ལེན་ཡིན། །མདོར་ན་གང་དུ་སྤྱོད་ལམ་ཅི་བྱེད་ཀྱང་། །རང་གི་

སེམས་ཀྱི་གནས་སྐབས་ཅི་འདྲ་ཞེས། །རྒྱུན་དུ་དྲན་དང་ཤེས་བཞིན་
ལྡན་པ་ཡིས། །གཞན་དོན་སྒྲུབ་པ་རྒྱལ་སྲས་ལག་ལེན་ཡིན། །དེ་ལྟར་
བརྩོན་པས་བསྒྲུབས་པའི་དགེ་བ་རྣམས། །མཐའ་ཡས་འགྲོ་བའི་སྡུག་
བསྔལ་བསལ་བྱའི་ཕྱིར། །འཁོར་གསུམ་རྣམ་པར་དག་པའི་ཤེས་རབ་
ཀྱིས༑ །བྱང་ཆུབ་བསྔོ་བ་རྒྱལ་སྲས་ལག་ལེན་ཡིན། །མདོ་རྒྱུད་བསྟན་
བཅོས་རྣམས་ལས་གསུངས་པའི་དོན།དམ་པ་རྣམས་ཀྱི་གསུང་གི་
རྗེས་འབྲངས་ནས། །རྒྱལ་སྲས་རྣམས་ཀྱི་ལག་ལེན་སུམ་ཅུ་བ་དུན། །
རྒྱལ་སྲས་ལམ་ལ་སློབ་འདོད་དོན་དུ་བཀོད། །བློ་གྲོས་དམན་ཞིང་
སྦྱངས་པ་ཆུང་བའི་ཕྱིར། །མཁས་པ་དགྱེས་པའི་སྡེབ་སྦྱོར་མ་མཆིས་
ཀྱང་༑ །མདོ་དང་དམ་པའི་གསུང་ལ་བརྟེན་པའི་ཕྱིར། །རྒྱལ་སྲས་ལག་
ལེན་འཁྲུལ་མེད་ལེགས་པར་བསམ།  ོ །འོན་ཀྱང་རྒྱལ་སྲས་སྤྱོད་པ་
རླབས་ཆེན་རྣམས། །བློ་དམན་བདག་འདྲས་གཏིང་དཔག་དཀའ་བའི་
ཕྱིཪ༑ །འགལ་དང་མ་འབྲེས་ལ་སོགས་ཉེས་པའི་ཚོགས། །དམ་པ་
རྣམས་ཀྱི་བཟོད་པར་མཛད་དུ་གསོལ། །དེ་ལས་བྱུང་བའི་དགེ་བས་
འགྲོ་བ་ཀུན། །དོན་དམ་ཀུན་རྫོབ་བྱང་ཆུབ་སེམས་མཆོག་གིས། །སྲིད་
དང་ཞི་བའི་མཐའ་ལ་མི་གནས་པའི།སྤྱན་རས་གཟུགས་མགོན་དི
དང་མཚུངས་པར་ཤོག །ཅེས་པ་འདི་རང་གཞན་ལ་ཕན་པའི་དོན་དུ།
ལུང་དང་རིགས་པ་སྨྲ་བའི་བཙུན་པ་ཐོགས་མེད་ཀྱིས་དངུལ་ཆུའི་
རིན་ཆེན་ཕུག་ཏུ་སྦྱར་བའོ།། །།
༈ ན་མོ་གུ་རུ། བདག་གཞན་སྒྱུ་ལུས་ཀྱི་ཕུང་པོ་འདི། །ན་ན་ན་སྟེ་
ན་བས་དགའ། །སྔར་བསགས་ཀྱི་ལས་ངན་འཛད་པ་ཡིན། །ཆོས་སྤྱོད་

ཀྱི་བྱ་བ་སྣ་ཚོགས་ཀྱང་། །སྒྲིལ་གཉིས་སྦྱང་བའི་ཆེད་དུ་ཡིན། །ན་བ་
མེད་ན་མེད་སྟེ་དགའ། །ལུས་སེམས་བདེ་ན་དགེ་སྦྱོར་འཕེལ། །མི་ལུས་
དོན་ཅན་བྱེད་པ་ཡང་། །སྒོ་གསུམ་དགེ་ལ་སྦྱོར་བ་ཡིན། །འབྱོར་པ་
མེད་ན་མེད་དེ་དགའ། །བསྲུང་བྲེལ་གྱི་བྱ་བྲེལ་དེ་ལ་མེད། །འཐབ་རྩོད་
ཀྱི་ཁྲོ་འཁྲུག་ཇི་སྙེད་པ། །འཛིན་ཆགས་ཀྱི་ནོར་ལས་བྱུང་བར་ངེས། །
འབྱོར་པ་ཡོད་ན་ཡོད་དེ་དགའ། །བསོད་ནམས་ཀྱི་དགེ་ཚོགས་སྤེལ་
བས་ཆོག །འཕྲལ་ཕུགས་ཀྱི་ཕན་བདེ་ཇི་སྙེད་པ། བསོད་ནམས་ཀྱི་
འབྲས་བུ་ཡིན་པར་ངེས། །མྱུར་དུ་ཤི་ན་ཤི་བས་དགའ། །རྐྱེན་ངན་གྱིས་
བར་དུ་མ་ཆོད་ཅིང་། །མཚམས་སྦྱོར་གྱི་བག་ཆགས་བཟང་འགྲོགས་
པས༑ །མ་ནོར་གྱི་ལམ་དུ་ཆུད་པར་ངེས། །ཡུན་དུ་གསོན་ན་གསོན་པས་
དགའ༑ །ཉམས་མྱོང་གི་ལོ་ཐོག་སྐྱེས་པ་ལ། །གདམས་ངག་གི་རླན་དྲོད་
མ་ཡལ་བར། །ཡུན་དུ་བསྟེན་པས་སྨིན་པར་འགྱུར། །གང་ཡིན་ཡང་
དགའ་བ་སྒོམས་ཤིག་ཨང་། །ཅེས་པ་ས་སྐྱར་དགེ་བཤེས་གཅིག་གིས་
ནད་ལ་སོགས་པ་བྱུང་ན་ཇི་ལྟར་བྱེད་དྲིས་པའི་ལན་དུ། ནད་ལ་
སོགས་པ་ལམ་དུ་འཁྱེར་བའི་ཚུལ་འདི། ཆོས་སྨྲ་བའི་བཙུན་པ་ཐོགས་
མེད་ཀྱིས་བཀོད་པའོ། །དགེའོ། །མངྒ་ལཾ།། །།

T
༄༅། །རྒྱལ་སྲས་ལག་ལེན་གྱི་འགྲེལ་པ་གཞན་ཕན་
བདུད་རྩིའི་རོལ་མཚོ་ཞེས་
བྱ་བ་བཞུགས་སོ། །
རྒྱལ་དང་རྒྱལ་བའི་སྲས་རྣམས་གཤེགས་པའི་ལམ། །ལམ་བཟང་
འགྲོ་ལ་གསལ་བར་འདོམས་པའི་ཆེད། །ཆེད་དུ་བསམ་ནས་རྒྱལ་སྲས་
ལག་ལེན་མཛད། །མཛད་པ་ཕུལ་བྱུང་རྒྱལ་སྲས་བཟང་པོར་འདུད། །
བྱང་ཆུབ་སེམས་དཔའི་སྡོམ་གསུམ་ཉམས་ལེན་ཀུན། །བྱང་སའི་ཚུལ་
ཁྲིམས་ལེའུར་བཤད་པ་བཞིན། །བྱང་ཆུབ་གཞུང་ལམ་བཞིན་དུ་ཤེས་
དགོས་པས། །བྱང་སེམས་ལག་ལེན་ཞིབ་ཏུ་བྲི་བར་དཀའ། །དཀའ་
ནའང་འདི་ཡི་ཚིག་དོན་བསམ་པ་ན། །ན་སོ་དོན་མེད་སོང་བ་མཐོང་
བའི་ཚེ། །ཚེ་རབས་གཞན་དུ་རྒྱལ་སྲས་སྤྱོད་པ་ཀུན། །ཀུན་ལ་སློབ་པའི་
འདུན་པ་སྤེལ་བའི་སླད། །སླད་ནས་འབྱོན་པའི་ཐེག་ཆེན་རིགས་ཅན་
( ༢ན)ཚོགས༑ །ཚོགས་ལམ་ནས་བཟུང་ས་ལམ་བགྲོད་པའི་ཚུལ། །
ཚུལ་བཞིན་སྒྲུབ་པའི་ཐར་འདོད་རྣམས་ལ་ཡང་། །ཡང་དག་དགའ་བ་
བསྐྱེད་ཕྱིར་ཆ་ཙམ་བྲི། །དེ་ཡང་རང་དོན་གྱི་འཁྲི་བ་རྨི་ལམ་དུའང་
མེད་པར་གཞན་དོན་འབའ་ཞིག་མཛད་ཅིང་བདག་པས་གཞན་
གཅེས་པའི་བྱང་ཆུབ་ཀྱི་སེམས་རིན་པོ་ཆེ་ལ་མངའ་བརྙེས་པ་བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་མཆོག་སྤྱན་རས་
གཟིགས་དབང་ཕྱུག་མིའི་ཚུལ་བཟུང་བ་རྒྱལ་བའི་སྲས་པོ་ཐོགས་མེད་
དཔལ་བཟང་པོའི་ཞབས་ཀྱིས་མཛད་པའི་རྒྱལ་སྲས་ལག་ལེན་གྱི་དོན་

འཆད་པ་ལ་མཆོད་བརྗོད་དང་།བཤད་པར་དམ་བཅའ་བ་དང་།
བཤད་པ་དངོས་དང་། མཇུག་གི་( ༢བ)དོན་ནོ། །
རྩ་བ། ན་མོ་ལོ་ཀེ་ཤྭ་རཱ་ཡ།
དང་པོ་ནི། ན་མོ་ལོ་ཀེ་ཤྭ་རཱ་ཡ་ཞེས་བླ་མ་དང་དབྱེར་མ་མཆིས་
པའི་མགོན་པོ་སྤྱན་རས་གཟིགས་ལ་ཕྱག་འཚལ་བའོ།།དེ་ཡོན་ཏན་
གང་དང་ལྡན་ན།
རྩ་བ།
གང་གིས་ཆོས་ཀུན་འགྲོ་འོང་མེད་གཟིགས་ཀྱང༌། །
འགྲོ་བའི་དོན་ལ་གཅིག་ཏུ་བརྩོན་མཛད་པའི། །
བླ་མ་མཆོག་དང་སྤྱན་རས་གཟིགས་མགོན་ལ། །
རྟག་ཏུ་སྒོ་གསུམ་གུས་པས་ཕྱག་འཚལ་ལོ། །
ཞེས་གསུངས་ཏེ། དོན་ནི། གང་གིས་ཕྱི་ནང་གི་ཆོས་ཀུན་དོན་དམ་
པར་སྐྱེ་འགག་གཅིག་ཐ་དད་རྟག་ཆད་འགྲོ་འོང་སོགས་མེད་པར་
མངོན་སུམ་དུ་གཟིགས་ཀྱང་། ལས་ཀྱི་དབང་གིས་རིགས་དྲུག་ཏུ་འགྲོ་
བའི་སེམས་ཅན་གྱི་དོན་ལ་མཐའ་གཅིག་ཏུ་བརྩོན་པར་མཛད་པར་
བྱང་ཆུབ་སེམས་ཀྱི་གདམས་ངག་སྩོལ་བའི་བླ་མ་མཆོག་སྤྱི་དང་། ཁྱད་
པར་དུ་ཡི་དམ་མགོན་པོ་སྤྱན་རས་གཟིགས་ཀྱི་ཞབས་ལ་རེས་འགའ་
ཙམ་མིན་པར་རྟག་ཏུ་ལུས་ཀྱིས་ཕྱག་བསྐོར་སྐུ་མཉེ་དྲིལ་ཕྱི་སོགས་
དང་༑ ངག་གིས་གསོལ་འདེབས། ཡིད་ཀྱིས་ཡོན་ཏན་དྲན་པའི་དད་
པས་སྒོ་གསུམ་མ་གུས་པ་སྤངས་ཤིང་གུས་པ་ཆེན་པོའི་སྒོ་ནས་ཕྱག་
འཚལ་ལོ། །ཞེས་པ་ནི་ཚིག་གི་དོན་ཏོ། །
དེ་ཡང་ཚིག་རྐང་དང་པོས་རྟོགས་པ་མཐར་ཐུག་ཡེ་ཤེས་ཆོས་སྐུ་

དང་༑སྤངས་པ་མཐར་ཐུག་ངོ་བོ་ཉིད་སྐུ་སྟེ་རང་དོན་གྱི་སྐུ་དང་།
གཉིས་པས་ས་བཅུའི་འཕགས་ཆེན་རྣམས་ཀྱི་དོན་མཛད་པའི་ལོངས་
སྐུ་དང་། ཁམས་གསུམ་གྱི་འགྲོ་བ་མཐའ་དག་ལ་མཛད་པ་བཅུ་གཉིས་
ཀྱི་སྒོ་ནས་དོན་མཛད་པའི་( ༣ན) མཆོག་གི་སྤྲུལ་སྐུ་དང་། གང་ཟག་
རེ་རེ་པ་ཀ་པིའི་རྒྱལ་པོ་འདུལ་ཆེད་དུ་འཁོར་བསྒྱུར་གྱི་ཆ་ལུས་
བཟུང་བ་དང།དྲི་ཟའི་རྒྱལ་པོ་རབ་དགའ་འདུལ་བའི་ཆེད་པི་ཝཾ་
མཁན་དུ་སྤྲུལ་པ་དང་། རི་དྭགས་རུ་རུ་དང་ལྗོན་ཤིང་སོགས་སུ་སྤྲུལ་
པ་དང་། བཟོ་བོ་དང་། སྐྱེ་བ་སྤྲུལ་སྐུ་སྟེ་གཞན་དོན་གྱི་སྐུ་དང་། དེ་
ཡང་རྒྱུད་བླ་མ་ལས། རང་དོན་གཞན་དོན་དོན་དམ་སྐུ་དང་ནི། །དེ་ལ་
བརྟེན་པའི་ཀུན་རྫོབ་སྐུ་ཉིད་དོ།།ཞེས་སྐུ་བཞིའི་སྒོ་ནས་བསྟོད་པ་
དང་༑ འགྲོ་འོང་མེད་ཅེས་པའི་དོན་ཡང་རྒྱུད་བླ་མ་ལས། ཇི་ལྟར་
བཻཌྰུར་ས་གཞི་གཙང་མ་ལ། །ལྷ་དབང་ལུས་ཀྱི་སྣང་བརྙན་སྟོན་པ་
ལྟར༑ །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་
པོའི་གཟུགས་བརྙན་རྟག་ཏུ་འཆར། །ཞེས་དང་། མདོ་སྡེ་རྒྱན་ལས། ཇི་
ལྟར་ཆུ་ཡི་སྣོད་ཆག་ན། །ཟླ་བའི་གཟུགས་བརྙན་མི་སྣང་བ། །དེ་བཞིན་
སེམས་ཅན་ངན་པ་ལ། །སངས་རྒྱས་གཟུགས་ཀྱང་མི་སྣང་ངོ་།།ཞེས་པ་
ལྟར་ཉོན་མོངས་དང་ལས་ཀྱི་སྒྲིབ་པ་དག་པའི་སེམས་ཅན་ལ་སངས་
རྒྱས་ཀྱི་གཟུགས་སྣང་བ་དང༌། དེ་ལས་གཞན་པ་ལ་མི་སྣང་བ་ནི་རང་
གི་སེམས་དག་མ་དག་ལ་འཆར་མི་འཆར་ལ་བྱ་ཡི། སངས་རྒྱས་བྱང་
སེམས་ལ་འབྱོན་མི་འབྱོན་དང་འགྲོ་འོང་མེད་པ་ནི། དཔེར་ན་གླིང་
གཞན་གྱི་དབྱར་དགུན་སོགས་འདིར་འོང་བ་དང་། འདིའི་དབྱར་

དགུན་སོགས་ཕར་འགྲོ་བ་མིན་ཀྱང་རང་རང་དུས་བཞི་འཆར་བ་
བཞིན་ཡིན་ཏེ། དུས་ཀྱི་ཁམས་བཞིན་ཐུགས་རྗེ་འགྲོ་འོང་བྲལ། །སྤྲུལ་
( ༣བ)པ་འགྲོ་དང་བྲལ་བ་གཟུགས་བརྙན་བཞིན། །འགྲོ་དང་འོང་
བའི་མཚན་ཉིད་མི་མངའ་ཡང༌། །ཆུ་ཟླ་བཞིན་དུ་གར་དམིགས་དེར་
སྣང་བའི། །ཞེས་པ་ལྟར་སངས་རྒྱས་བྱང་སེམས་ཀྱིས་ཞལ་སྟོན་མི་སྟོན་
དང་རྗེས་སུ་འཛིན་མི་འཛིན་ཡང་རང་གིས་ཚོགས་བསགས་པ་དང་
པའི་དོན་ཏོ། །འགྲོ་བའི་དོན་ལ་གཅིག་ཏུ་བརྩོན་མཛད་པ་ཞེས་པའི་
དོན་ཡང་མི་དགེ་བའི་དབང་གིས་ངན་སོང་གསུམ་དང་། དགེ་བའི་
དབང་གིས་བདེ་འགྲོར་འགྲོ་བའི་སེམས་ཅན་གྱི་དོན་ལ་མཐའ་གཅིག་
ཏུ་བརྩོན་པར་མཛད་པ། སྡིག་པ་མི་དགེ་བ་མ་སྐྱེས་པ་མི་སྐྱེད་པ་དང་།
སྐྱེས་པ་སྤངས་པ་དང་། དགེ་བ་མ་སྐྱེས་པ་སྐྱེད་པ་དང་། སྐྱེས་པ་སྤེལ་
བ་སྟེ་ཡང་དག་སྤོང་བ་བཞིའི་སྒོ་ནས་འགྲོ་བའི་དོན་མཛད་པ། འདུན་
སེམས་དཔྱོད་པ་ཆོས་ཀྱི་རྫུ་འཕྲུལ་གྱི་རྐང་པ་བཞི་ལ་གོམས་པ་མཐར་
ཕྱིན་པས་བསྐལ་པའི་མཐའི་བར་དུ་མྱ་ངན་ལས་མི་འདའ་བར་འགྲོ་
བའི་དོན་མཛད་པ་སོགས་བྱང་ཕྱོགས་སོ་བདུན་གྱི་སྒོ་ནས་དོན་
མཛད་ཚུལ་དང་། བླ་མ་མཆོག་དང་ཞེས་པ་རྒྱལ་སྲས་པ་རང་གི་བླ་མ་
ཤོང་དཔང་གཉིས་སུ་གྲགས་པའི་དཔང་བློ་གྲོས་བརྟན་པ་དངུལ་ཆུ་
ཆོས་རྫོང་གི་མཁན་པོར་སྤྱན་འདྲེན་པའི་ཞུ་ཡིག་ཕུལ་བའི་ཚེ་ལན་དུ།
ཁྱོད་ལ་ང་འདྲའི་བླ་མ་བརྒྱ་ཡོད་ཀྱང༌། །ང་ལ་ཁྱོད་ལས་ལྷག་པའི་སློབ་
མ་མེད། །ཅེས་བསྔགས་པ་ལྟར། བུ་སྟོན་རིན་པོ་ཆེ་སོགས་བླ་མ་མང་

ཡང་བྱང་ཆུབ་ཀྱི་སེམས་ཀྱི་གདམས་ངག་སྩོལ་བའི་བླ་མ་བསོད་
ནམས་གྲགས་( ༤ན)པ་ཞེས་བྱ་བ་འདིའི་མཚན་ཐོས་པ་ཙམ་གྱིས་
ཕྱག་ཐལ་མོ་སྦྱར་ཞིང་སྤྱན་ཆབ་ཉིལ་མཛད་དེ། ངའི་བླ་མ་དེའི་ཐུགས་
རྗེ་འདྲ་བ་གཞན་ལ་མེད་ཅེས་གསུངས་པ་ལྟར་རོ། །ཡི་དམ་མང་ཡང་།
སྤྱན་རས་གཟིགས་མགོན་ལ། ཞེས་པ་ནི། ཕྱག་སྟོང་འཁོར་ལོས་བསྒྱུར་
བའི་རྒྱལ་པོ་སྟོང་།སྤྱན་སྟོང་བསྐལ་བ་བཟང་པོའི་སངས་རྒྱས་སྟོང་།
གང་ལ་གང་འདུལ་དེ་ལ་དེར་སྟོན་པ། །ཞེས་པ་ལྟར། སྤྱིར་སངས་རྒྱས་
བྱང་སེམས་ཐམས་ཅད་ཀྱི་ནང་ནས་སྤྱན་རས་གཟིགས་སྙིང་རྗེའི་ལྷ་
ཡིན་པ་དང་།སྤྱན་རས་གཟིགས་རང་གི་བླ་མར་སྤྲུལ་པ་ལས་ཆོས་
དངོས་སུ་ཉན་པའི་དོན་ཏོ། །རྟག་ཏུ་ཞེས་པ་རྗེ་མི་ལས། ངས་མང་པོའི་
གསེབ་ནས་བླ་མ་དྲན། །གཅིག་པུར་འདུག་ཚེ་བླ་མ་དྲན། །རྒྱུན་ཆད་
མེད་པར་བླ་མ་དྲན། །རེས་འགའ་བླ་མའི་སྣང་བ་ཤར། །བླ་མའི་སྣང་
བ་ཤར་ཙ་ན། །འབྲལ་མེད་སྤྱི་བོའི་གཙུག་ཏུ་བསྟེན།གསོལ་བ་སྙིང་གི་
དཀྱིལ་ནས་བཏབ། །ཅེས་པ་ལྟར་ཉིན་མཚན་དང་ལོ་ཟླ་ཚེ་འདི་ཙམ་
མ་ཡིན་པར་བྱང་ཆུབ་མ་ཐོབ་ཀྱི་བར་འདུད་པའི་དོན་ཏོ། །
གཉིས་པ་བཤད་པར་དམ་བཅའ་བ་ནི།
རྩ་བ། ཕན་བདེའི་འབྱུང་གནས་རྫོགས་པའི་སངས་རྒྱས་རྣམས། །
དམ་ཆོས་བསྒྲུབས་ལས་བྱུང་སྟེ་དེ་ཡང་ནི། །
དེ་ཡི་ལག་ལེན་ཤེས་ལ་རག་ལས་པས། །
རྒྱལ་སྲས་རྣམས་ཀྱི་ལག་ལེན་བཤད་པར་བྱ། །
ཞེས་གསུངས། དོན་ནི་གནས་སྐབས་སུ་ཕན་པ་དང་། མཐར་ཐུག་

བདེ་བའམ་ཚེ་འདིར་ཕན་པ་དང་ཕྱི་མར་བདེ་བའི་འབྱུང་གནས་
གཅིག་པུར་གྱུར་པ་ཡང་དག་པར་རྫོགས་པའི་སངས་( ༤བ) རྒྱས་
བཅོམ་ལྡན་འདས་རྣམས་སྔོན་སློབ་པ་ལམ་གྱི་གནས་སྐབས་སུ་ལུང་
རྟོགས་ཀྱི་ཆོས་ཚུལ་བཞིན་བསྒྲུབས་པ་ལས་བྱུང་ཞིང་། དམ་ཆོས་སྒྲུབ་
པ་དེ་ཡང་ནི་དེ་ཡི་ལག་ལེན་ཚུལ་བཞིན་དུ་ཤེས་པ་ལ་རག་ལས་པས་
རྒྱལ་སྲས་བྱང་ཆུབ་སེམས་དཔའ་རྣམས་ཀྱི་ཚུལ་ཁྲིམས་གསུན་ཤྲྰི་
ལག་ཏུ་ལེན་ཚུལ་གྱི་རིམ་པ་བཤད་པར་བྱའོ། །ཞེས་པ་ནི་ཚིག་གི་དོན་
ཏོ༑ །དེ་ཡང་རྩོམ་པ་མཐར་ཕྱིན་པའི་ཆེད་ཡིན་ཏེ། ཤེས་རབ་སྡོང་བུ་
ལས༑ དམ་པ་མང་པོ་ཁས་འཆེ་མི་བྱེད་ལ། །གལ་ཏེ་དཀའ་བའི་ཁས་ནི་
བླངས་གྱུར་ན།།རྡོ་ལ་རི་མོ་བྲིས་པ་ཇི་བཞིན་དུ། །ཤི་ཡང་གཞན་དུ་
བྱེད་པར་མི་འགྱུར་རོ།།ཞེས་པ་ལྟར་རྒྱལ་སྲས་ཀྱི་ལག་ལེན་སྟོན་པའི་
ཚིག་དང༌། དེའི་བརྗོད་བྱའི་རྒྱལ་སྲས་ཀྱི་བསླབ་བྱ་རྣམས་རྡོ་ལ་རི་མོ་
བྲིས་པ་བཞིན་དུ་ཤི་ཡང་མི་གཏོང་ཞེས་པའི་དོན་ཏོ། །སྤྱོད་འཇུག་
ལས༑ འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་
བའི་གནས། །བསྟན་པ་རྙེད་དང་བཀུར་སྟི་དང་། །བཅས་ཏེ་ཡུན་རིང་
གནས་གྱུར་ཅིག །ཅེས་པ་ལྟར། ལུས་ཅན་ཀུན་གྱི་ཕན་བདེ་འབྱུང་
གནས་ནི་ཉན་རང་གི་རྒྱུད་ཀྱི་ལུང་རྟོགས་ཀྱི་བསྟན་པ་སྟེ་ཐེག་དམན་
གྱི་བསྟན་པ་དང་། སངས་རྒྱས་བྱང་སེམས་ཀྱི་ཐུགས་རྒྱུད་ཀྱི་ལུང་
རྟོགས་ཀྱི་ཡོན་ཏན་གཉིས་ཐེག་ཆེན་གྱི་བསྟན་པ་སྟེ། དེ་རྣམས་རྫོགས་
པའི་སངས་རྒྱས་ལས་བྱུང་བའང་ཡིན་ཏེ། འཇུག་པ་ལས། ཉན་ཐོས་
སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་པ་ལྟར་དང་། སངས་

རྒྱས་ཡང་ཐེག་པ་ཆེན་པོའི་ཐབས་ཤེས་གཉིས་སྒྲུབ་( ༥ན)པའི་བྱང་
སེམས་ལས་བྱུང་བ་ནི། སངས་རྒྱས་བྱང་ཆུབ་སེམས་དཔའ་ལས་
འཁྲུངས་ཤིང༌། །ཞེས་གསུངས་པ་ལྟར་རོ། །བྱང་སེམས་ཡང་རང་གི་
ཉམས་ལེན་སེམས་བསྐྱེད་དང་སྟོང་ཉིད་རྟོགས་པའི་ཤེས་རབ་དང་
སྙིང་རྗེ་གསུམ་ལས་བྱུང་བ་ཡིན་ཏེ། འཇུག་པར། སྙིང་རྗེའི་སེམས་དང་
གཉིས་སུ་མེད་བློ་དང། ། བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །
ཞེས་དང༌། རིན་ཆེན་འཕྲེང་བ་ལས། བདག་ཉིད་དང་ནི་འཇིག་རྟེན་
འདིས༑ །བླ་མེད་བྱང་ཆུབ་ཐོབ་འདོད་ན། །དེ་ཡི་རྩ་བ་བྱང་ཆུབ་
སེམས༑ །རི་དབང་རྒྱལ་པོ་ལྟར་བརྟན་དང༌། །ཕྱོགས་མཐས་གཏུགས་
པའི་སྙིང་རྗེ་དང༌། །གཉིས་ལ་མི་བསྟེན་ཡེ་ཤེས་ལགས། །ཞེས་པ་ལྟར་
རོ༑ །ཡང་ན་རྫོགས་པའི་སངས་རྒྱས་བཅོམ་ལྡན་འདས་རྣམས་འཇིག་
རྟེན་འདིར་བྱུང་བ་ལས་དམ་པའི་ཆོས་གསུངས། དེ་ཉམས་སུ་བླངས་
པ་ལས་དགེ་འདུན། དེ་ལ་བརྟེན་ནས་ཐེག་པ་ཆེན་པོའི་རིགས་སད་
པས་ཁམས་རྒྱས་པ་ལས་བླ་མེད་བྱང་ཆུབ་ཐོབ་ཅིང་སྟོབས་བཅུ་མི་
འཇིགས་པ་བཞི། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སོགས་
ཡོན་ཏན་དང་། འཕྲིན་ལས་ཉེར་བདུན་སོགས་གོ་རིམ་བཞིན་དུ་
འབྱུང་བ་ཡང་རྒྱུད་བླ་མ་ལས། སངས་རྒྱས་ཆོས་ཚོགས་ཁམས་དང་
བྱང་ཆུབ་དང་། །ཡོན་ཏན་སངས་རྒྱས་འཕྲིན་ལས་ཐ་མ་སྟེ། །བསྟན་
བཅོས་ཀུན་གྱི་ལུས་ནི་མདོར་བསྡུས་ན། །རྡོ་རྗེ་ཡི་ནི་གནས་བདུན་
འདི་དག་གོ །ཞེས་གསུངས་པ་ལྟར་རོ། །དེ་ཡང་རྒྱལ་སྲས་ཀྱི་ལག་ལེན་
ནི་མདོར་བསྡུས་ན་ཚུལ་( ༥བ) ཁྲིམས་གསུམ་མམ་སྡོམ་པ་གསུམ་དུ་

འདུ་ལ། དེ་མ་བསྲུང་བའི་ལྟུང་བ་འབྱུང་བའི་སྒོ་ཡང་བཞི་ཡོད་པ་
ལས་མི་ཤེས་པ་ལྟུང་བ་འབྱུང་བའི་སྒོ་ཡིན་པས་དེ་དགག་པའི་ཕྱིར་དུ་
རྒྱལ་སྲས་ཀྱི་ལག་ལེན་བཤད་པར་བྱ། །ཞེས་པའོ། །དེ་ཡང་ཀུན་ཉོན་གྱི་
རྒྱུ་ཀུན་འབྱུང་དང་། འབྲས་བུ་སྡུག་བདེན། རྣམ་བྱང་གི་རྒྱུ་ལམ་
བདེན་དང་། འབྲས་བུ་འགོག་བདེན་ཏེ་དེ་དག་རང་གིས་ཇི་བཞིན་མ་
ཤེས་པར་གཞན་ལ་འཆད་དཀའ་བ་ནི། རྣམ་འགྲེལ་ལས། ཐབས་བྱུང་
དེ་རྒྱུ་ལྐོག་གྱུར་པ། །དེ་འཆད་པ་ནི་དཀའ་བ་ཡིན། །ཞེས་གསུངས་པ་
ལྟར་ཡིན་ལ། རྒྱལ་བའི་སྲས་པོ་འདིས་རྒྱལ་སྲས་ཀྱི་ལག་ལེན་ཐམས་
ཅད་རང་གིས་ཤེས་ནས་གཞན་ལ་འཆད་ནུས་སམ་ཞེ་ན། དེས་དོན
དམ་པ་འདི་འཕགས་མཆོག་སྤྱན་རས་གཟིགས་དབང་དངོས་ཡིན་ལ།
སྣང་ཚོད་ལའང་དགུང་ལོ་བཅུ་གསུམ་གྱི་དུས་ཨེའི་ཆོས་གྲྭར་ཞུགས་
གཅིག་ལ་མཁན་པོ་ཉི་མ་རྒྱལ་མཚན་པའི་ཞལ་ནས་བཙུན་ཆུང་
བཟང་པོ་དཔལ་ལ་སོགས་པ་ལ་འདྲི་རྒྱུ་ཡོད་པས་ལན་ཐོབ་གསུངས་
ནས་མངོན་པ་ནས་ཟང་ཟིང་མེད་པའི་སྡུག་བསྔལ་བཤད་འདུག་པ་
འདི་ལ་ཟང་ཟིང་མེད་ན་སྡུག་བསྔལ་ཡོད་པ་བུད། ལན་ཐོབ་གསུངས་
པ༑ ཁོང་གི་ཞལ་ནས་འཕགས་པ་མོའུ་འགལ་གྱི་བུ་སོགས་ལ་ཟང་ཟིང་
ཉོན་མོངས་མེད་ཀྱང་སྐུ་ལུས་དུམ་བུར་བྱས་པ་སོགས་ལུས་ཀྱི་སྡུག་
བསྔལ་ཡོད་ཅེས་ལན་བཏབ་པས་ཁྱེད་རང་ཐོགས་མེད་རང་དུ་འདུག །
ང་ཐོགས་མེད་ཡིན་གྱིས་( ༦ན)ལ་མཆོད་ཡར་གྱིས་གསུངས་པས་
མཆོད་ཡར་བྱས་ཏེ་ང་ཐོགས་མེད་ཡིན་གསུངས་པས་ཐོགས་མེད་ཅེས་

གྲགས་ཤིང་། བྱམས་ཆོས་སྡེ་ལྔ། བསླབ་སྤྱོད་གཉིས། དབུ་མ་རིགས་
ཚོགས་དྲུག་སོགས་གཞུང་ཆེན་མོ་རྣམས་དང་། ལྷག་པར་ཚད་མ་སྡེ་
བདུན་ལ་སྦྱངས་པ་མཛད་པའི་ཚེ། དཔལ་ལྡན་གྲགས་པའི་དགོངས་
དོན་རྟོགས་དཀའ་ཞིང་། །ལེ་ལོའི་དབང་གིས་ཤས་ཆེར་མ་འབད་
ཀྱང་༑ །འོན་ཀྱང་ཁོ་བོའི་བློ་དང་ཕྲད་པ་ན། །ཤེས་བྱའི་ཚིག་དོན་ལྷན་
ཅིག་དམིགས་ངེས་ཡིན། །གསུངས་ཤིང་། དུས་རྒྱུན་པར་ཕར་ཚད།
མངོན་པ་ཀུན་བཏུས། རྒྱུད་བླ་མ། མདོ་སྡེ་རྒྱན། སྤྱོད་འཇུག་སྟེ་གཞུང་
ཆེན་མོ་དྲུག་ལ་གཞུང་བཤད་མཛད་ཅིང༌། ལྷག་པའི་ལྷའི་ཞལ་གཟིཊ་
པ༑ རྩོམ་པའི་བསྟན་བཅོས་ཀྱི་ཚིག་དོན་ལ་མཁས་པ་སོགས་བ
བཅོས་རྩོམ་པའི་རྒྱུ་ཚོགས་ཀུན་ཚང་བར་མངོན་སུམ་གྱིས་གྲུཔ་བོ། །
གསུམ་པ་བཤད་པ་དངོས་ལ། དལ་བའི་རྟེན་ལ་སྙིང་པོ་ལེན་པའི་
ཕྱིར་དུ་བསྐུལ་བ། སྙིང་པོ་ཇི་ལྟར་ལེན་པའི་ཚུལ་ལོ། །དང་པོ་ནི།
རྩ་བ། དལ་འབྱོར་གྲུ་ཆེན་རྙེད་དཀའ་ཐོབ་དུས་འདིར། །
བདག་གཞན་འཁོར་བའི་མཚོ་ལས་བསྒྲལ་བྱའི་ཕྱིར། །
ཉིན་དང་མཚན་དུ་གཡེལ་བ་མེད་པར་ནི། །
ཉན་སེམས་བསྒོམ་པ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། དལ་བ་བརྒྱད་དང་འབྱོར་བ་བཅུ་ཚང་
བའི་རྟེན་དོན་ཆེ་བ་གྲུ་བོ་ཆེ་ལྟ་བུ་དང་། རྙེད་དཀའ་བ་ཉིན་མོའི་སྐར་
མ་ལྟ་བུ་ཐོབ་( ༦བ)པའི་དུས་འདིར་བདག་དང་གཞན་འཁོར་བའི་
རྒྱ་མཚོ་ཆེན་པོ་ལས་བསྒྲལ་བར་བྱ་བའི་ཕྱིར་ཉིན་དང་མཚན་ཀུན་ཏུ་
སྐད་ཅིག་ཀྱང་གཡེལ་བ་མེད་པར་དམ་པའི་ཆོས་ཉན་པ་དང་། སེམས་

པ་དང་།བསྒོམ་པར་བྱེད་པ་ནི་རྒྱལ་སྲས་རྣམས་ཀྱི་ལག་ལེན་ཡིན་
ཞེས་པའོ། །དེ་ཡང་དལ་འབྱོར་གྱི་ངོ་བོ་ནི། ལྷ་ཚེ་རིང་པོ་དང་། ངན་
སོང་གསུམ་སྟེ་མི་མ་ཡིན་པའི་མི་ཁོམ་པ་བཞི་དང༌། མི་ཡིན་ཀྱང་ལོང་
བ་འོན་པ་ལྐུག་པ་སོགས་ལུས་ཀྱི་དབང་པོ། གླེན་པ། མྱོས་པ། སྨྱོན་པ་
སོགས་ཡིད་ཀྱི་དབང་པོ་མ་ཚང་བ་སྟེ་དབང་པོ་མ་ཚང་བ་དང་། ཡུལ་
དབུས་སུ་སྐྱེས་ཀྱང་སངས་རྒྱས་ཀྱི་བཀའ་མེད་པ་དང་། ཡུལ་མཐའ་
དལ་བ། ཡུལ་དབུས་སུ་སྐྱེས་པ། དབང་པོ་ཚང་བ། ཕ་མ་བསད་པ་
སོགས་མཚམས་མེད་ཀྱི་ལས་མ་བྱས་པས་ལས་ཀྱི་མཐའ་མ་ལོག་པ།
ཉམས་སུ་བླང་བྱའི་གནས་སྡེ་སྣོད་གསུམ་ལ་དད་པ་སྟེ་རང་འབྱོར་ལྔ་
དང་༑ སངས་རྒྱས་འཇིག་རྟེན་དུ་བྱོན་པ། དེའི་འཁོར་རྣམ་བཞིས་དམ་
པའི་ཆོས་སྟོན་པ། ལུང་རྟོགས་ཀྱི་བསྟན་པའི་རྒྱུན་གནས་པ། དེ་ལ་
འཁོབ་པ་དང་།ལོག་ལྟ་ཅན་ཏེ་མིའི་མི་ཁོམ་པ་བཞི་དང་བྲལ་བས་
ཆོས་སྒྲུབ་རང་ཉིད་ཐོས་བསམ་སྒོམ་གསུམ་གྱིས་འཇུག་ཏུ་ཡོད་པ།
པའི་མཐུན་རྐྱེན་ཟས་གོས་གནས་མལ་སོགས་གཞན་གྱིས་སྟེར་བས་
མཐུན་རྐྱེན་རྙེད་སླ་བ་སྟེ་གཞན་འབྱོར་ལྔ་ཚང་བའོ། །དེ་ཡང་བཤེས་
སྤྲིང་ལས། ལོག་པར་ལྟ་བ་འཛིན་དང་དུད་འགྲོ་དང་། །ཡི་དྭགས་ཉིད་
དང་དམྱལ་བར་སྐྱེས་པ་དང་། །ཚེ་རིང་ལྷ་ཉིད་( ༧ན)གང་ཡང་རུང་
བར་ནི། །སྐྱེ་བ་ཞེས་བགྱི་མི་ཁོམ་སྐྱོན་བརྒྱད་པོ། །དེ་དག་དང་བྲལ་
ཁོམ་པ་རྙེད་ནས་ནི། །སྐྱེ་བ་བཟློག་པའི་སླད་དུ་འབད་པར་མཛོད། །
ཅེས་དང་། མི་ཉིད་དབུས་སྐྱེས་དབང་པོ་ཚང༌། །ལས་མཐའ་མ་ལོག་
གནས་ལ་དད། །ཅེས་དང༌། སངས་རྒྱས་བྱོན་དང་དམ་ཆོས་སྟོན། །

བསྟན་པ་གནས་དང་དེ་རྗེས་འཇུག །གཞན་ཕྱིར་སྙིང་ནི་བརྩེ་བའོ།
ཞེས་པ་ལྟར་རོ། །དེ་ལྟ་བུའི་དལ་འབྱོར་དེ་དོན་ཆེ་བ་གྲུ་དང་འདྲ་སྟེ།
སྤྱོད་འཇུག་ལས། མི་ཡི་གྲུ་ལ་བརྟེན་ནས་ནི། །སྡུག་བསྔལ་ཆུ་བོ་ཆེ་ལས་
སྒྲོལ༑ །གྲུ་འདི་ཕྱིས་ནི་རྙེད་དཀའ་བས། །རྨོངས་པ་དུས་སུ་གཉིད་མ་
ལོག །ཅེས་དང༌། སློབ་སྤྲིང་ལས། བདེ་གཤེགས་ལམ་བརྟེན་འགྲོ་བ་
འདྲེན་པར་ཆས་གྱུར་ཅིང་། །སེམས་ཀྱི་སྟོབས་ཅན་མི་ཡིས་རྙེད་པ་
གང་ཡིན་པ། །ལམ་དེ་ལྷ་དང་ཀླུ་ཡིས་རྙེད་མིན་ལྷ་མིན་དང་། །མཁའ་
ལྡིང་རིག་འཛིན་མིའམ་ཅི་དང་ལྟོ་འཕྱེས་མིན། །ཞེས་འགྲོ་པ་གཞན་
ཕལ་ཆེར་སོ་ཐར་གྱི་སྡོམ་པ་དང་། ཐེག་པ་ཆེན་པོའི་ལམ་གྱི་རྟེན་དུ་མི་
རུང་ཞིང་། ལུས་རྟེན་འདི་ལ་མངོན་མཐོ་ལྷ་མིའི་རྒྱུ་ཚོགས་མཐའ་དག་
སྒྲུབ་ནུས་ཤིང་། དེར་མ་ཟད་སྡོམ་གསུམ་རྣམ་དག་དང་ཚེ་གཅིག་ལ་
སངས་རྒྱས་ཀྱི་གོ་འཕང་ཡང་སྒྲུབ་ནུས་པས་དོན་ཆེ་སྟེ། རྗེ་བླ་མས།
དལ་བའི་རྟེན་འདི་ཡིད་བཞིན་ནོར་ལས་ལྷག །འདི་འདྲ་རྙེད་པ་ད་
རེས་ཙམ་ཞིག་ཡིན། །རྟེན་དཀའ་འཇིག་སླ་ནམ་མཁའི་གློག་དང་འདྲ༎
ཚུལ་འདི་བསམ་ནས་འཇིག་རྟེན་བྱ་བ་ཀུན། །སྦུན་པ་འཕྱར་བ་བཞིན་
དུ་( ༧བ)རྟོགས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པ་
དགོས༑ །ཞེས་པ་ལྟར་ཡིད་བཞིན་གྱི་ནོར་བུ་རིན་པོ་ཆེ་ལག་ཏུ་ཐོབ་
ཀྱང་དེ་ལ་བརྟེན་ནས་བཤེས་གཉེན་བསྟེན་པ་དང་། དལ་འབྱོར་རྙེད་
དཀའ་འཆི་བ་མི་རྟག་པ་སོགས་ལམ་གྱི་ཆ་རེའང་ཐོབ་མི་ནུས་པས་དེ་
ལས་ལྷག་པའི་དོན་ཆེ་བའོ། །རྙེད་དཀའ་བ་ཡང་རྒྱུ་དཔེ་ངོ་བོ་གསུམ་
གྱི་སྒོ་ནས་རྙེད་དཀའ་བ་ལ། དེ་ཡང་ངན་འགྲོ་ནས་བདེ་འགྲོར་སྐྱེ་བ་

ཤིན་ཏུ་དཀའ་ཞིང་། བདེ་འགྲོ་ལྷ་མིའི་སྐྱེ་བོ་ཕལ་ཆེར་ཡང་དུག་ལྔ་
སོགས་ཉོན་མོངས་པ་མང་བའི་ལས་ངན་པའི་སྟོབས་ཀྱིས་ཕལ་ཆེར་
ངན་འགྲོར་འགྲོ་བ་ནི། བཞི་བརྒྱ་པ་ལས། ཕལ་མོ་ཆེར་ན་མི་རྣམས་ནི།།
དམ་པ་མ་ཡིན་ཕྱོགས་ཡོངས་འཛིན། །དེས་ན་སོ་སོ་སྐྱེ་བོ་རྣམས། །ཕལ་
ཆེར་ངེས་པར་ངན་འགྲོར་འགྲོ། །ཞེས་དང༌། བདེ་འགྲོ་ཙམ་ཞིག་ཐོབ་
པ་ལ་ཡང་དགེ་བ་རྣམ་དག་སྣ་རེ་དགོས། དལ་འབྱོར་གྱི་མི་ལུས་ཁྱད་
པར་བ་ཐོབ་པ་ལ་ཚུལ་ཁྲིམས་རྣམ་པར་དག་པའི་ས་བོན་ལ་སྦྱིན
སོགས་ཀྱིས་གྲོགས་བྱས་པ་སྨོན་ལམ་རྣམ་པར་དག་པ་མཚམས་སྦྱོར་
བ་དགོས་ཤིང་།རྒྱུ་ཚོགས་དེ་དག་སྒྲུབ་པ་ཤིན་ཏུ་དཀའ་བས་དལ་
འབྱོར་རྙེད་དཀའ་སྟེ། སྤྱོད་འཇུག་ལས། དལ་འབྱོར་འདི་ནི་ཤིན་ཏུ་
རྙེད་པར་དཀའ། །སྐྱེས་བུའི་དོན་སྒྲུབ་ཐོབ་པར་གྱུར་པ་ལ། །གལ་ཏེ་
འདི་ལ་ཕན་པ་མ་བསྒྲུབས་ན། །ཕྱིས་འདི་ཡང་དག་འབྱོར་བར་ག་ལ་
འགྱུར༑ །ཞེས་གསུངས་པ་ལྟར་ལ། དཔེའི་སྒོ་ནས་ཀྱང་རྙེད་པར་དཀའ་
སྟེ༑ བཤེས་སྤྲིང་ལས། རྒྱ་མཚོ་ཆེར་གཡེངས་གཉའ་ཤིང་བུ་ག་དང་། །
རུས་སྦལ་( ༨ན)ཕྲད་པ་བས་ཀྱང་དུད་འགྲོ་ལས། །མི་ཉིད་ཆེས་ཐོབ་
དཀའ་བས་མི་དབང་གིས། །དམ་ཆོས་སྤྱད་པས་དེ་འབྲས་མཆིས་པར་
མཛོད།༑ །ཅེས་དང་། དེའི་དོན་རྡོ་རྗེ་འཛིན་པ་དཀོན་མཆོག་རྒྱལ་
མཚན་གྱི་ཞལ་ནས། རྒྱ་མཚོའི་གཏིང་ན་རུས་སྦལ་མིག་ལོང་བ། །ལོ་
བརྒྱ་བརྒྱ་ན་སྟེང་དུ་ལན་རེ་ཙམ། །ས་གཅིག་ཉིད་ནས་འོང་བ་ཅིག་
ཡོད་ལ། །རྒྱ་མཚོའི་སྟེང་ན་གཉའ་ཤིང་ཕྱོགས་ཀུན་ཏུ། །རླུང་གིས་
བསྐྱོད་ཅིང་བུ་ག་གཅིག་པ་ཞིག །ཡོད་དེ་དེ་ཡི་བུ་གར་རུས་སྦལ་དེའི། །

མགྲིན་པ་ཆུད་པ་དཀའ་མོད་དེ་བས་ཀྱང་། །དུད་འགྲོ་ལ་སོགས་ངན་
འགྲོའི་འགྲོ་བ་ལ། །ལྟོས་ནས་བདེ་འགྲོ་ཙམ་ཡང་སྲིད་མཐའ་དང་། །
བདེ་འགྲོ་ཙམ་ལ་ལྟོས་ཏེའང་དལ་བའི་རྟེན། །སྲིད་མཐའ་ཙམ་དུ་སྣང་
བས་དལ་འབྱོར་འདི། །ཤིན་ཏུ་རྙེད་པར་དཀའ་སྟེ། ཞེས་གསུངས་པ་
ལྟར་རོ། །དེ་ལྟ་བུའི་དལ་བ་བརྒྱད་དང་འབྱོར་བ་བཅུ་ཚང་བ་འཇིག་
རྟེན་འདི་ན་སྲིད་མཐའ་ཙམ་དུ་སྣང་བ་ནི་ངོ་བོའི་སྒོ་ནས་རྙེད་པར་
དཀའ་བ་སྟེ། དེ་ཡང་རྡོ་རྗེ་འཛིན་པ་ཆེན་པོའི་ཞལ་ནས། ངོ་བོའི་སྒོ་
ནས་རྙེད་དཀའ་སྟེ། །གོང་དུ་བཤད་པའི་དལ་བ་བརྒྱད་པོ་དང༌། །
འབྱོར་པ་བཅུ་དང་ལྡན་པའི་རྟེན་ཐོབ་པ། །འཇིག་རྟེན་འདི་ན་སྲིད་
མཐར་སྣང་བས་སོ། །ཞེས་པ་ལྟར་རོ། །དེ་ལྟ་བུའི་དལ་འབྱོར་ཐོབ་པའི་
དུས་འདིར་ཐོས་བསམ་སྒོམ་གསུམ་ལ་ཉིན་མཚན་ཐམས་ཅད་དུ་
འབད་དགོས་པ་ནི། ཞི་བ་ལྷས། འདི་འདྲའི་དལ་བ་རྙེད་གྱུར་ནས། །
བདག་གིས་དགེ་གོམས་( ༨བ) མ་བྱས་ན། །འདི་ལས་རྨོངས་པའང་
གཞན་མེད་དེ། །འདི་ལས་བསླུས་པའང་གཞན་མེད་དོ། །ཞེས་གསུངས་
པ་ལྟར་དང་། ཐོས་བསམ་སྒོམ་གསུམ་ཡ་མ་བྲལ་བ་ལ་འབད་དགོས་
ཏེ༑ མདོ་སྡེ་རྒྱན་ལས། གལ་ཏེ་ཐོས་པ་ཙམ་གྱིས་དོན་མཐོང་འགྱུར་ན་
སྒོམ་པ་དོན་མེད་འགྱུར། །གལ་ཏེ་བསྒོམ་པ་ཙམ་གྱིས་དོན་མཐོང་
འགྱུར་ན་ཐོས་པ་དོན་མེད་འགྱུར། །ཞེས་དང་། བཀའ་གདམས་གླེགས་
བམ་ལས། · ང་དང་ཁྱོད་ལ་སྙིང་ཐག་པའི། །ངུར་སྨྲིག་གོས་ཀྱིས་ལུས་
བརྒྱན་པ། །རྣམ་ཐར་སྙིང་པོ་སྙིང་དུ་ལེན། །འདུལ་བ་བཞིན་དུ་འདུལ་
ཁྲིམས་བསྲུང་། །མདོ་སྡེ་བཞིན་དུ་ལྷག་བསམ་སྦྱོང་། །མངོན་པ་བཞིན་

དུ་ལྷག་ཤེས་རྒྱས། །གཞི་མ་མ་འཆུག་ཚུལ་ཁྲིམས་གཙང་། །ལམ་སྣ་མ་
འཆུག་ཚད་མེད་འགྲོ། །འབྲས་བུ་མ་འཆུག་འཚང་རྒྱ་བའི། །སྐྱེས་བུ་དེ་
ནི་འདི་བསྟན་ཡུལ། །ཞེས་བསླབ་པ་གསུམ་གྱི་རྒྱུ་སྡེ་སྣོད་གསུམ་ལ་
ཐོས་བསམ་ཡ་མ་བྲལ་བར་བྱེད་ཅིང་། ཐོག་མར་ཐོས་པ་དང་། ཐོས་
པའི་དོན་ལ་རིགས་པ་བཞིས་ཚུལ་བཞིན་དུ་བསམ་དགོས་པ་ནི། རྗེ་བླ་
མས༑ རྣམ་དག་རིགས་པའི་སྟོབས་ཀྱིས་གསུང་རབ་དོན། །ཇི་བཞིན་
འབྱེད་ལ་གཞན་དྲིང་མི་འཇོག་པའི། །མཁས་པའི་གམ་དུ་མཐའ་ཡས་
གསུང་རབ་ལ། །ངོམས་པ་མེད་པའི་ཐོས་པ་བྱེད་པར་ཤོག །ཅེས་དགེ་
འདུན་གྱི་སྡེ་དང་ལྷན་ཅིག་ཏུའམ་རང་གིས་སྡེ་སྣོད་གསུམ་ལ་ཐོས་པ་
བྱས༑ ཐོས་པའི་དོན་ལ་རིགས་པ་བཞིའི་ལྟོས་པའི་རིགས་པ་དཔེར་ན་
ཐོས་པ་ལ་བརྟེན་ནས་བསམ་པ། དེ་ལ་བརྟེན་ནས་བསྒོམ་པ་དང་།
(༩ན)ཚུལ་ཁྲིམས་ལ་བརྟེན་ནས་ཏིང་ངེ་འཛིན། དེ་ལ་བརྟེན་ནས་
རྒྱུ་ལ་ཤེས་རབ་དང་། ཚོགས་ལམ་ལ་བརྟེན་ནས་སྦྱོར་ལམ་དང་།
བརྟེན་ནས་འབྲས་བུ་སྐྱེ་བ་ལྟོས་པའི་རིགས་པ་དང༌། སྡེ་སྣོད་གསུམ་
ལ་ཐོས་པ་བྱས་པས་རྨོངས་པ་གསུམ་སེལ་བ་དང་། བསླབ་པ་གསུམ་
ཉམས་སུ་བླངས་པས་ཐར་པ་ཐོབ་པའི་བྱ་བ་བྱེད་ནུས་པ། ལམ་ལྔ་
ཐོབ་པས་སངས་རྒྱས་ཀྱི་གོ་འཕང་ཐོབ་ནུས་པའི་བྱ་བ་བྱེད་ནུས་པ་སྟེ་
བྱ་བ་བྱེད་པའི་རིགས་པ། · བསླབ་པ་གསུམ་དང་ཚོགས་གཉིས་
བསགས་པས་མངོན་མཐོ་ངེས་ལེགས་ཐོབ་པ་ནི་མེའི་ཚ་བ་དང་ཆུའི་
གཤེར་བ་བཞིན་དུ་ཆོས་ཉིད་ཀྱི་རིགས་པ་དང༌། དེ་ལྟར་རྒྱུ་འབྲས་ཀྱི་
གནས་ཚུལ་སངས་རྒྱས་བྱང་སེམས་མ་གཏོགས་པ་གཞན་གྱི་བློའི་ཡུལ་

ལས་འདས་པ་ནི་བསམ་མི་ཁྱབ་ཀྱི་རིགས་པ་སྟེ་དེ་བཞིའི་སྒོ་ནས་ཉིན་
དང་མཚན་དུ་བརྟགས་དགོས་པ་ནི། རྗེའི་ཞལ་ནས། དེ་ལྟར་ཐོས་པའི་
དོན་ལ་རིགས་པ་བཞིས།།ཉིན་དང་མཚན་དུ་ཚུལ་བཞིན་རབ་
བརྟགས་ནས། །བསམ་བྱའི་གནས་ལ་བསམ་ལས་བྱུང་བ་ཡི། །རྣམ་
དཔྱོད་བློ་ཡིས་ཐེ་ཚོམ་ཆོད་པར་ཤོག །ཅེས་པ་ལྟར་རོ། །
གཉིས་པ་སྙིང་པོ་ཇི་ལྟར་ལེན་པའི་ཚུལ་ལ། མི་དགེ་བཅུ་སྤོང་གི་
ཚུལ་ཁྲིམས་ལ་བརྟེན་ནས་སྐྱེས་བུ་ཆུང་འབྲིང་གི་ལམ་ལ་བསླབ་ཚུལ།
དགེ་བ་ཆོས་སྡུད་དང་སེམས་ཅན་དོན་བྱེད་ཀྱི་ཚུལ་ཁྲིམས་ལ་བརྟེན་
ནས་སྐྱེས་བུ་ཆེན་པོའི་ལམ་ལ་བསླབ་པའི་ཚུལ་ལོ། །དང་པོ་ནི། ཉོན་
མོངས་མང་བ་ལྟུང་བ་འབྱུང་བའི་སྒོ་ཡིན་པས་དེ་སྐྱེ་བའི་ཡུལ་སྤོང་
( ༩བ)དགོས་པ་ནི།
རྩ་བ། གཉེན་གྱི་ཕྱོགས་ལ་འདོད་ཆགས་ཆུ་ལྟར་གཡོ། །
དགྲ་ཡི་ཕྱོགས་ལ་ཞེ་སྡང་མེ་ལྟར་འབར། །
བླང་དོར་བརྗེད་པའི་གཏི་མུག་མུན་ནག་ཅན། །
ཕ་ཡུལ་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། ཚིག་དོན་ནི། ཕ་མ་སྤུན་སྲིང་མོ་སོགས་ཉེ་དུ་
དང་༑ ཞང་པོ་གྲོགས་བྲན་སོགས་གཉེན་མཛའ་བཤེས་གཡོག་འཁོར་
དང་༑ ཁང་ཞིང་ཟས་ནོར་སོགས་ལོངས་སྤྱོད་ཀྱི་ཆེད་དུ་སོ་ནམ་དང་།
ཚོང་བུན་སྐྱེད་སོགས་རང་དང་གཉེན་གྱི་དོན་ལ་སྲེད་པའི་འདོད་
ཆགས་ཆུ་ལྟར་གཡོ་ཞིང་། དེ་དག་དང་མི་མཐུན་པའི་དགྲ་ལ་གཡུལ་
འགྱེད་པ་དང་། མཐུ་གཏད་ལ་སོགས་པའི་ངན་སྔགས་ཀྱི་སྒོ་ནས་དགྲ་

ལ་ངན་སེམས་ཀྱི་ཞེ་སྡང་མེ་ལྟར་འབར་བ། དེ་ལྟ་བུའི་ཆགས་སྡང་
དྲག་པོ་མེད་ཀྱང་སྡེ་སྣོད་གསུམ་དང་བླང་དོར་གྱི་གནས་ལ་ཐོས་
བསམ་བགྱིད་པ་དང་། བཤེས་གཉེན་བསྟེན་པ་སོགས་མི་ནུས་པས་
བླང་དོར་གྱི་གནས་བརྗེད་པར་བྱེད་པའམ་བླང་དོར་གྱི་གནས་ལ་
རྨོངས་པར་བྱེད་པའི་གཏི་མུག་མུན་ནག་ཅན་ཏེ་རྨོངས་པའི་གནས་
སུ་གྱུར་པའི་ཕ་ཡུལ་སྤོང་བ་རྒྱལ་སྲས་རྣམས་ཀྱི་ལག་ལེན་ཡིན་ཞེས་
པའོ༑ །དེ་ཡང་མགོན་པོ་ཀླུ་སྒྲུབ་ཀྱིས། མཐུན་པར་གྱུར་པའི་ཡུལ་ན་
གནས་པ་དང་། །སྐྱེས་བུ་དམ་པ་ལ་ནི་བསྟེན་པ་དང༌། །བདག་ཉིད་
ལེགས་སྨོན་སྔོན་ཡང་བསོད་ནམས་བགྱིས། །འཁོར་ལོ་ཆེན་པོ་བཞི་ནི་
ཁྱོད་ལ་མངའ། །ཞེས་པ་ལྟར་བྱང་ཆུབ་སེམས་དཔའ་དང་དེའི་རིགས་
ཅན་གྱི་སྐལ་ལྡན་གྱི་སྐྱེས་བུ་རྣམས་གང་དུ་ཐོས་བསམ་བྱ་བའི་གནས་
( ༡་ན)དང་༑ གྲོགས་དང་། སྦྱིན་བདག་སོགས་ཐོས་བསམ་འཕེལ་
བློ་ལྡན་གང་དུ་སྒྲུབ་པའི་ཡུལ། །ལེགས་པར་རྙེད་དང་གནས་བཟང་
དང་༑ །ས་བཟང་བ་དང་གྲོགས་བཟང་དང་། །རྣལ་འབྱོར་བདེ་བའི་ཡོ་
བྱད་ལྡན། །ཞེས་འཁོར་ལོ་བཞིའི་མི་མཐུན་ཕྱོགས་སྤོང་བར་གདམས་
པ་ཡིན་ལ། དེ་ཡང་བྱང་སེམས་ས་མཐོན་པོ་པ་ལ་དེ་ལྟར་ངེས་པ་མེད་
ཀྱང་ལས་དང་པོ་པ་ལ་དབེན་པ་བསྟེན་པ་གལ་ཆེ་བ་ནི་རྗེའི་ཞལ་
ནས༑ གང་ཚེ་ཤིན་ཏུ་ཟབ་པའི་ཆོས་ཚུལ་ལ། །བསམ་བྱུང་བློ་ཡིས་ངེས་
ཤེས་རྙེད་པའི་ཚེ། །ཚེ་འདིའི་འཁྲི་བ་ཆོད་པའི་བརྩོན་འགྲུས་ཀྱིས། །
དབེན་པ་བསྟེན་ནས་ཚུལ་བཞིན་སྒྲུབ་པར་ཤོག།ཅེས་གསུངས་པ་

ལྟར་ལ། དེ་ཡང་དབེན་པ་མ་བསྟེན་པའི་ཉེས་དམིགས་དང་། བསྟེན་
པའི་ཕན་ཡོན་མཐོང་དགོས་པས་མ་བསྟེན་པའི་ཉེས་དམི
ཚོམས་ལས། ནོར་བུ་རྣ་ཆ་བུ་དང་བུ་མོ་ལ། །ཡོངས་སུ་ཆགས་
གང་ཡིན་ལ་ལྟོས་ན། །ལྕགས་ཤིང་དྲེས་མ་ལས་བྱས་ཆིངས་མ་གང་།
དེ་དག་དམ་པོ་མིན་ཞེས་འཕགས་པ་གསུངས། །འདོད་པའི་ཆིངས་མ་
གང་ཡིན་དེ་ལྷོང་ཀྱང་། །རབ་ཏུ་གྲོལ་བར་དཀའ་ཞེས་འཕགས་པ་
གསུངས༑ །ཞེས་དང་། སྤྱོད་འཇུག་ལས། སེམས་ཅན་རྣམས་ལ་ཆ་
བྱས་ན། །ཡང་དག་ཉིད་ལ་ཀུན་ནས་སྒྲིབ། །སྐྱོ་བའི་སེམས་ཀྱང་འཇིག་
པར་བྱེད། །ཐ་མལ་མྱ་ངན་གདུང་བར་འགྱུར། །དེ་ལ་སེམས་པ་འབའ་
( ༡༠བ)ཞིག་གིས། །ཚེ་འདི་དོན་མེད་འདའ་བར་འགྱུར། །ཞེས་དང་།
སློབ་དཔོན་དབྱིག་གཉེན་གྱིས། རི་དྭགས་གླང་པོ་ཕྱེ་མ་ལེབ་དང་ཉ། །
སྦྲང་མ་ལྔ་པོ་ལྔ་ཡིས་བཅོམ་གྱུར་ཏེ། །གཅིག་གིས་འཇོམས་ན་གང་
ཞིག་ལྔ་རྣམས་ནི། །རྟག་ཏུ་བསྟེན་པ་ཅི་ཕྱིར་འཇོམས་མི་འགྱུར།།ཞེས་
དང་༑ རྗེ་མི་ལས། ཀྱེ་མ་ཀྱེ་མ་ཀྱི་ཧུད་ཀྱི་ཧུད་ཨང་། །འཁོར་བའི་ཆོས་
ལ་བློ་གཏད་བྱེད་པ་ནི།།བསམ་ཞིང་བསམ་ཞིང་ཡི་མུག་ཡང་ཡང་
ལྡང་༑ །སྤྱད་ཅིང་སྤྱད་ཅིང་སྡུག་བསྔལ་གཏིང་ནས་འཁྲུགས། །བསྐོར་
ཞིང་བསྐོར་ཞིང་འཁོར་བའི་གཏིང་ལ་འཕེན། །ཅི་ཙུགས་ཅི་ཙུགས་
ཆོས་ལས་དྲག་པ་མེད། །ཅེས་དང་། ན་བ་སྲིང་མོས་མ་ཚོར་ཞིང༌། །ཤི་
བ་གཉེན་གྱིས་མ་ཐོས་པར། །རི་ཁྲོད་འདི་རུ་འཆི་ནུས་ན། །རྣལ་འབྱོར་
བསམ་པ་རྫོགས་པ་ཡིན། །སྒོ་ན་མི་རྗེས་མེད་པ་དང༌། །ནང་ན་ཁྲག་
རྗེས་མེད་པ་དང་། །ཤ་རུལ་སྦྲང་མས་འཇིབ་པ་རུ། །རི་ཁྲོད་འདི་རུ་

འཆི་ནུས་ན། །རྣལ་འབྱོར་བསམ་པ་རྫོགས་པ་ཡིན། །ཞེས་གསུངས་སོ། །
ཚིག་འདི་སྐྱབས་མགོན་རིན་པོ་ཆེའི་ཞལ་ནས་ཀྱང་ཤུབས་བུས་ཡང་
ཡང་གསུངས་ཤིང་། མཁས་གྲུབ་ཐམས་ཅད་ཞལ་མཐུན་པར་ཕ་ཡུལ་
གྱི་ཉེས་དམིགས་གསུངས་པ་ནི་སངས་རྒྱས་ཀྱི་དགོངས་པའི་མཐར་
ཐུག་ཡིན་པར། ཁྱིམ་ནས་ཁྱིམ་མེད་པར་རབ་ཏུ་བྱུང་བ། ཞེས་གསུངས་
པས་ཤེས་སོ། །འདིར་འདོད་ཆགས་ཆུ་དང་སྦྱར་བ་ནི། ཆུས་ཕྱི་རོལ་གྱི་
རྩི་ཤིང་ནགས་ཚལ་ལོ་ཏོག་སོགས་རྒྱས་པར་བྱེད་པ་ལྟར་འདོད་
ཆགས་ཀྱིས་ཀྱང་ནང་གི་འཁོར་བའི་སྡུག་( ༡༡ན) བསྔལ་ཐམས་
ཅད་བསྐྱེད་པར་བྱེད་དེ། སྲེད་པའི་ཞིང་ལ་མ་རིག་པས་ལས་ཀྱི་ས་
བོན་བཏབ་པ་སྲེད་ལེན་ཆགས་པས་མིང་གཞིའི་མྱུ་གུ་སྐྱེད་པས་ཚོར་
བ་བདེ་སྡུག་སོགས་ཀྱི་ལོ་འདབ་དང་སྐྱེ་རྒ་ན་འཆིའི་འབྲས་བུ་སྨིན་
པའི་ལྗོན་ཤིང་སྐྱེད་པ་ཡང་སྲེད་པའི་ཆུ་ལ་རག་ལས་པས་འདིར་
འདོད་ཆགས་ལ་ཆུའི་མིང་གིས་བཏགས་པ་ཡིན་ཏེ། སྲེད་པ་མེད་ན་
འཁོར་བ་མི་འབྱུང་བ་ནི་རྣམ་འགྲེལ་ལས། སྲིད་པའི་སྲེད་ལས་རྣམ་
བརྒལ་བའི། །ལས་གཞན་འཕེན་ནུས་མ་ཡིན་ཏེ། །ལྷན་ཅིག་བྱེད་པ་
ཟད་ཕྱིར་རོ། །ཞེས་དང༌། རྗེ་དགེ་འདུན་གྲུབ་ཀྱིས། ཤིན་ཏུ་བརྒལ་
དཀའ་སྲིད་པའི་རྒྱུན་ཕྱོགས་འཁྱེར། །ལས་ཀླུང་དྲག་པོའི་རྐྱེན་དང་ཉེ་
བ་ལས། །སྐྱེ་རྒ་ན་འཆིའི་རྦ་ཀློང་རབ་འཁྲུགས་པའི། །འདོད་ཆགས་ཆུ་
བོའི་འཇིགས་པ་བསྐྱབ་ཏུ་གསོལ། །ཞེས་གསུངས་པ་ལྟར་རོ། །ཞེ་སྡང་
མེའི་གཟུགས་སུ་བཀོད་པ་ཡང་། མེ་ཆུང་ངུས་ཀྱང་ནགས་ཚལ་ཆེན་པོ་
སོགས་བསྲེག་པ་དང་། འཇིག་དུས་ཀྱི་མེས་སྟོང་གསུམ་གྱི་སྣོད་ཀྱི་

འཇིག་རྟེན་བསྲེག་པ་བཞིན་རྒྱལ་སྲས་རྣམས་ལ་ཁྲོ་བ་ཅུང་ཟད་སྐྱེས་
པས་ཀྱང་དགེ་རྩ་ཐམས་ཅད་འཇོམས་པར་འགྱུར་བ་ནི། དཔལ་ལྡན་
ཟླ་བས། གང་ཕྱིར་རྒྱལ་སྲས་རྣམས་ལ་ཁྲོས་པ་ཡིས། །སྦྱིན་དང་ཁྲིམས་
བྱུང་དགེ་བ་བསྐལ་པ་བརྒྱར། ། །བསགས་པ་སྐད་ཅིག་གིས་འཇོམས་དེ་
ཡི་ཕྱིར། །མི་བཟོད་ལས་གཞན་སྡིག་པ་ཡོད་མ་ཡིན། །ཞེས་དང་། སྤྱོད་
འཇུག་ལས། སྦྱིན་དང་བདེ་གཤེགས་( ༡༡ བ) མཆོད་ལ་སོགས། །
བསྐལ་པ་སྟོང་དུ་བསགས་པ་ཡི། །ལེགས་སྤྱད་གང་ཡིན་དེ་དག་ཀྱང་། །
ཁོང་ཁྲོ་གཅིག་གིས་འཇོམས་པར་བྱེད། །ཅེས་པ་ལྟར་རོ། །གཏི་མུག་ལ་
མུན་པར་གསུངས་པ་ཡང་། མ་རིག་པས་བླང་དོར་གྱི་གནས་ལ་སྒྲིབ་
པའི་དབང་གིས་འཁོར་བར་འཁོར་བའི་ལས་བསགས་པ་ཡིན་པས་དེ་
འཁོར་བའི་རྩ་བར་ཤེས་པའི་ཆེད་དུ་ཡིན་ཏེ། མིག་རྣ་སོགས་ཀྱི་དབང་
པོ་ལུས་དབང་ལ་བརྟེན་པ་བཞིན་དུ་ཉོན་མོངས་ཐམས་ཅད་ཀྱང་
གཏི་མུག་ལ་བརྟེན་པའི་ཕྱིར། བཞི་བརྒྱ་པ་ལས། ལུས་ལ་ལུས་དབང་
ཇི་བཞིན་དུ། །གཏི་མུག་ཀུན་ལ་གནས་འགྱུར་ཏེ། །ཞེས་དང་། རིན་
ཆེན་ཕྲེང་བ་ལས། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་
འཛིན་ཡོད། །ངར་འཛིན་ཡོད་ན་ཡང་ལས་ཏེ། །ལས་ལས་ཀྱང་ནི་སྐྱེ་བ་
ཡིན༑ །ཞེས་ཕུང་པོ་བདེན་པར་འཛིན་པའི་གཏི་མུག་འཁོར་བའི་རྩ་
བར་གསུངས་པ་ལྟར་དུག་གསུམ་འཕེལ་བའི་གནས་ནི་རང་གི་ཕ་
ཡུལ་ཡིན་ཞེས་ཉེས་དམིགས་གསུངས་པས་སོ། །
དབེན་པ་བསྟེན་པའི་ཕན་ཡོན་ནི།
རྩ་བ། ཡུལ་ངན་སྤངས་པས་ཉོན་མོངས་རིམ་གྱིས་འགྲིབ། །

རྣམ་གཡེང་སྤངས་པས་དགེ་སྦྱོར་ངང་གིས་འཕེལ།
རིག་པ་དྭངས་པས་ཆོས་ལ་ངེས་ཤེས་སྐྱེ། །
དབེན་པ་བསྟེན་པ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། ཆགས་སྡང་རྨོངས་གསུམ་སྐྱེད་པའི་རང་
ཡུལ་ངན་པ་སྤངས་པས་ཉོན་མོངས་རྣམས་རིམ་གྱིས་ཇེ་ཆུང་དུ་འགྲོ་
བ་སྟེ་འགྲིབ་པར་འགྱུར་ལ། འཁོར་གཡོག་གི་དོན་དུ་རྣམ་པར་གཡེང་
བ་སྤངས་པས་དུས་ཀུན་ཏུ་དབང་པོའི་སྒོ་སྡོམ་པ། ཟས་( ༡༢ན)ཀྱི་
ཚོད་རིག་པ། མི་ཉལ་བར་རྣལ་འབྱོར་ལ་བརྩོན་པ་སོགས་དགེ་སྦྱོར་
ངང་གིས་འཕེལ་ཞིང་། ཚུལ་ཁྲིམས་རྣམ་པར་དག་པ་དང་། དེ་ལ་
བརྟེན་པའི་ཏིང་ངེ་འཛིན་ལ་བརྟེན་ནས་བློ་གསལ་ཞིང་རིག་པ་
དྭངས་པས་ཐོས་བསམ་བསྒོམ་གསུམ་གྱི་ཆོས་ལ་ངེས་ཤེས་གཏིང་ནས་
སྐྱེ་བས་དེས་ན་དབེན་པའི་གནས་བསྟེན་པ་ནི་རྒྱལ་སྲས་རྣམས་ཀྱི་
ལག་ལེན་ཡིན་ཞེས་སོ། །དེ་ཡང་སློབ་སྤྲིང་ལས། ཟླ་བའི་དཀྱིལ་འཁོར་
གསལ་བས་ཉེ་བར་བརྒྱན་བྱས་ཤིང༌། །རྐེད་ཆིངས་ཆར་ཆེན་སྤྲིན་གྱིས་
འཁྲིགས་པས་འཁྱུད་གྱུར་པ། །རི་རྩེའི་ནགས་ཀྱི་མཐོངས་དེར་ཆགས་
པ་མེད་པར་ནི། །རླུང་ལྟར་གཡོ་བའི་རང་བཞིན་ཚེ་གཏུགས་སྐལ་བ་
ཆེ༑ །ནགས་མཐོངས་རི་དྭགས་རྒྱུ་བའི་ཚོགས་ཀྱིས་བསྟེན་བྱས་པ།
ཀུན་ནས་ཉམས་དགའ་བཟང་པོ་དེ་ན་སྐྱིད་པ་གང༌། །དེ་ཅི་དགའ་
བའི་ནགས་ཚལ་ལྷ་མོའི་ཉམ་ཕག་ཏུ། །ཐེལ་གྱིས་འབབས་པའི་རྡོ་ལེབ་
ཅན་ལ་ཡོད་འགྱུར་རམ། །ནགས་ཀླུང་ཆུ་གཙང་ངོགས་བདེ་དབེན་པ་
སྐྱིད་པ་གང་། །དེ་ཅི་ལྷ་ཡི་བུ་མོ་དྲི་ཞིམ་བྱུགས་པ་ཡིས། །ལན་བུའི་

རྒྱན་དུ་ཐོགས་པའི་རྒྱུན་ལྡན་མེ་ཏོག་ཚོགས། །མཛེས་པའི་ཟིལ་གནོན་
ལྷ་ཡི་ཆུ་ལའང་ཡོད་འགྱུར་རམ། ། རྩ་བ་འབྲས་བུ་ཤུན་པ་ལོ་མ་ཕུན་
སུམ་ཚོགས་པའི་ལྗོན་ཤིང་ལྡན། །ནགས་ཚལ་ལྟོས་མེད་རི་བོའི་ཆུ་རྒྱུན་
བསིལ་འབབས་ཆགས་པ་མེད་པས་གནས།།ཆུ་ཀླུང་ཡངས་པའི་
མཐའ་རུ་འབྲས་བུ་མེ་ཏོག་ལྷུངས་པས་བརྒྱན་པ་ཡི། །ཉམས་དགའི་
བས་མཐར་ཅི་( ༡༢ བ)ཞིག་མེད་དེ་དམྱལ་དོར་ཁྱིམ་གྱིས་བསླུས་ཏེ་
སྡོད༑ །རི་སུལ་ཡངས་པ་སྐྱེ་བོ་བུན་ལོང་མེད་པས་རབ་བདེ་བ། །ཉེར་
སྤྱོད་རྒྱ་ཆེན་ཁོར་ཡུག་ནགས་ཚལ་སྔོ་འཁྲུངས་ཕྲེང་བ་སྦྲེངས། །ཆུ་
ངོགས་སྙན་པ་ཕུ་ཆུའི་ཧཱུཾ་སྒྲ་རྔ་ལྟར་སྙན་པ་ཡིས། །བདག་ཅག་ཉོན་
མོངས་ཡུལ་མ་ཡིན་ཞེས་མགྲོན་ལ་སྒྲོགས་པ་བཞིན། །ཞེས་དང་། སློབ་
དཔོན་ས་འཚོ་བྱིན་གྱིས་ཀྱང་། མཚན་མོ་ཟླ་བའི་སྣང་བས་རབ་གསལ་
བའི༑ །སྐར་མའི་མེ་ཏོག་བཀྲམ་པར་ཉེར་མཆོད་པས། །དགོན་པ་
བསྟེན་པས་ཡིད་ནི་ངེས་ཞི་བའི། །ལྷག་པར་དགའ་བ་དག་ནི་སྐྱེ་བར་
འགྱུར༑ །གང་དུ་དགེ་སློང་དབེན་པའི་རྒྱུ་མཚན་གྱིས། །ཁ་ན་མ་ཐོ་མེད་
པ་ཞི་འགྱུར་བདེ། །ཞེས་དང༌། རྒྱལ་པོ་ཀྲི་ཀྲིའི་བུ་མོ་གཞོན་ནུ་མ་
བདུན་གྱི་རྟོགས་བརྗོད་ལས། སྐྲ་རྣམས་བྲེགས་པར་གྱུར་ནས་ནི། །ཕྱག་
དར་ཁྲོད་ཀྱི་གོས་འཆང་ཞིང་། །དགོན་པ་ཡུལ་དུ་འདོད་པར་ནི། །ནམ་
ཞིག་དེ་ལྟར་འགྱུར་ཞིག་གུ། །གཉའ་ཤིང་གང་ཙམ་རྣམ་བལྟ་ཞིང་། །ས་
ཡི་ལྷུང་བཟེད་ལག་ཐོགས་ནས། །དཔྱིས་མེད་ཁྱིམ་ནས་ཁྱིམ་དུ་ནི། །
ནམ་ཞིག་སློང་མོ་སྤྱོད་པར་འགྱུར། །རྙེད་དང་བཀུར་བསྟི་ཆགས་མེད་
ཀྱང་༑ །ཉོན་མོངས་ཚེར་མའི་འདམ་རྫབ་དག །སྦྱོངས་པར་བྱེད་ཅིང་

གྲོང་ཁྱེར་གྱི། །སྦྱིན་པའི་གནས་སུ་ནམ་ཞིག་འགྱུར། །རྩྭ་ཡི་ཚོགས་ལས་
ལངས་ནས་ནི།།བ་མོས་ལྕི་བའི་གོས་དག་དང༌། །ཟས་སྐོམ་ངན་ངོན་
ཙམ་གྱིས་ནི། །ནམ་ཞིག་ལུས་ལ་ཆགས་མེད་འགྱུར། །ཤིང་དྲུང་ནེ་ཙོ་
ལྟར་ལྗང་བའི། །དུར་བ་འཇམ་པོའི་གོས་ཅན་དུ། །མཐོང་ཆོས་བདེ་
བའི་དགའ་( ༡ ༣ ན)སྟོན་དང་།།ནམ་ཞིག་བདག་ནི་ཉལ་བར་
འགྱུར༑ །འདོར་བར་འགྱུར་བའི་ལུས་སྲོག་ལ། །ཆུ་དང་རྩ་ཡི་ཟིལ་བ་
ལྟར༑ །ལྟོས་མེད་ཡུན་རིང་གོམས་པ་ཡིས། །བདེ་བ་ཆེན་པོ་ནམ་ཞིག
ཐོབ༑ །ནམ་ཞིག་ཆུ་ངོགས་སྨན་ལྗོངས་སུ། །གནས་ནས་ཆུ་རླབས་
འབྱུང་འཇིག་དང་། །འཚོ་བའི་འཇིག་རྟེན་གནས་འདྲ་བར། །ཡང་
དང་ཡང་དུ་བལྟ་བར་འགྱུར། །ལྟ་བ་ཀུན་གྱི་མར་གྱུར་པའི། །འཇིག་
ཚོགས་ལྟ་བ་འབྱིན་པ་དང་། །སྲིད་པའི་ལོངས་སྤྱོད་མི་འདོད་པར། །
བདག་ནི་ནམ་ཞིག་འགྱུར་ཞིག་གུ། །རྨི་ལམ་སྨིག་རྒྱུ་སྒྱུ་མ་སྤྲིན། །དྲི་
ཟའི་གྲོང་ཁྱེར་མཚུངས་པར་ནི། །རྒྱུ་དང་མི་རྒྱུའི་འཇིག་རྟེན་དག །
་ཞིག་རྟོགས་པར་བྱེད་པར་འགྱུར། །ཞེས་དང༌། སྤྱོད་འཇུག་ལས།
ནགས་ན་རི་དྭགས་བྱ་དག་དང་། །ཤིང་རྣམས་མི་སྙན་བརྗོད་མི་བྱེད། །
འགྲོགས་ན་བདེ་བ་དེ་དག་དང༌།
འགྱུར༑ །ལྷུང་བཟེད་ལ་སོགས་ཉི་ཚེ་དང༌། །ཀུན་ལ་མི་མཁོའི་གོས་
འཆང་ཞིང་། །ལུས་ནི་སྦ་བར་མ་བྱས་ཀྱང་། །འཇིགས་མེད་གནས་པར་
ནམ་ཞིག་འགྱུར། །འདི་ཡི་སངས་རྒྱས་རྗེས་དྲན་སོགས། །སུས་ཀྱང་
གཡེངས་པར་འགྱུར་བ་མེད། །དེ་ཡི་ཤིན་ཏུ་མདངས་དགའ་བའི། །
ནགས་ཚལ་ཚེགས་ཆུང་བདེ་སྐྱིད་ཅིང་། །གཡེངས་པ་ཐམས་ཅད་ཞི་

བྱེད་པ། །བདག་ཉིད་གཅིག་པུར་གནས་པར་བྱ། །ཞེས་དབེན་པའི་
ཕན་ཡོན་མཐའ་ཡས་པ་གསུངས་པ་བཞིན་འདིར་ཡང་དེ་དག་མདོར་།
བསྡུས་ནས་( ༡ ༣ བ)གསུངས་པའོ། །
དེ་ལྟར་དབེན་པ་བསྟེན་ནས་ཚེ་འདི་ལ་ཡིད་བརྟན་མི་རུང་བས་
ཕྱི་མ་དོན་དུ་གཉེར་དགོས་པའི་ཚུལ་ནི།
རྩ་བ། ཡུན་རིང་འགྲོགས་པའི་མཛའ་བཤེས་སོ་སོར་འབྲལ། །
འབད་པས་བསྒྲུབས་པའི་ནོར་རྫས་ཤུལ་དུ་ལུས། །
ལུས་ཀྱི་མགྲོན་ཁང་རྣམ་ཤེས་མགྲོན་པོས་འབོར། །
ཚེ་འདི་བློས་བཏང་རྒྱལ་སྲས་ལག་ལེན་ཡིན། །
ཞེས་གསུངས་ཏེ། དོན་ནི། ཚེ་འདིར་སྐྱེས་མ་ཐག་ནས་འཆི་ཁའི་
བར་ཡུན་རིང་དུ་འགྲོགས་པའི་མཛའ་བཤེས་རྣམས་ཀྱང་འཆི་བའི་ཚེ་
སོ་སོར་འབྲལ་ཞིང༌། སྡིག་སྡུག་གཏམ་ངན་ཁྱད་དུ་བསད་ནས་འབད་
པས་སྒྲུབ་པའི་ནོར་རྫས་རྣམས་ཀྱང་ཕྱི་མར་འཁྱེར་དུ་མེད་པར་ཤུལ་
དུ་ལུས། ལྷན་ཅིག་སྐྱེས་པའི་ཤ་རུས་ལུས་ཀྱི་མགྲོན་ཁང་ཡང་རྣམ་ཤེས་
ཀྱི་མགྲོན་པོས་བོར་ཏེ་ཕྱི་མར་འགྲོ་བའི་ཚུལ་ལ་བསམ་སྟེ། ཚེ་འདི་
བློས་བཏང་ནས་ཕྱི་མ་དོན་དུ་གཉེར་བ་རྒྱལ་སྲས་རྣམས་ཀྱི་ལག་ལེན་
ཡིན༑ ཞེས་པའོ། །དེ་ཡང་རྒྱ་ཆེར་རོལ་པ་ལས། སྲིད་གསུམ་མི་རྟག་
སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་བལྟ་དང
མཚུངས། །འགྲོ་བའི་ཚེ་འགྲོ་ནམ་མཁའི་གློག་འདྲ་སྟེ། །རི་གཟར་
འབབ་ཆུ་བཞིན་དུ་མྱུར་མགྱོགས་འགྲོ། །ཞེས་དང༌། སྤྱོད་འཇུག་ལས།
བདག་ནི་མལ་ན་འདུག་བཞིན་དུ། །གཉེན་བཤེས་མང་པོས་མཐའ་

བསྐོར་ཀྱང་། །གཅིག་ཀྱང་འཁྲིད་པའི་དབང་མེད་དེ། །བདག་ནི་
གཅིག་པུར་འཆི་བར་འགྱུར། །གཉེན་གྱིས་ཅི་ཕན་བཤེས་ཅི་ཕན། །དེ་
ཚེ་བསོད་ནམས་གཅིག་( ༡༤ན) བསྐྱབས་ན། །དེ་ཡང་བདག་གིས་མ་
བསྟེན་ཏོ། །ཞེས་དང་། དཔལ་རྒྱལ་བ་བཤེས་གཉེན་གྱིས། ལྷན་ཅིག་ཇི་
ལྟར་ཁྱོད་འབྱོར་དང་། །གཤེགས་ནས་འཇིག་རྟེན་གཞན་བཞུད་ཚེ། །
མྱ་ངམ་ཐང་ལ་དགྲས་བཅོམ་བཞིན། །གཅིག་པུ་སྲས་མེད་བཙུན་མོ་
མིན༑ །ན་བཟའ་མ་མཆིས་བཤེས་མ་མཆིས། །རྒྱལ་སྲིད་མ་མཆིས་ཁབ་
མ་མཆིས། །དཔག་མེད་མཐུ་དཔུང་མངའ་ལགས་ཀྱང་། །གཟིགས་སུ་
མ་མཆིས་གསན་མ་མཆིས། །གཅིག་ཙམ་ཉིད་ཅིག་ཕྱི་ཐག་གིས། །རྗེས་
སུ་འབྲང་བ་མི་གདའོ། །མདོར་ན་ཉིད་ཀྱི་མཚན་ཙམ་ཡང༌། །དེ་ཚེ་
མེད་ན་གཞན་ཅི་སྨོས། །ཞེས་པ་ལྟར་ཚེ་འདིའི་གཉེན་ལོངས་སྤྱོད་
གྲོགས་མཛའ་བཤེས་ཅི་ཙམ་འབྱོར་ཀྱང་མཐར་རང་གིས་ཀྱང་དེ་དག་
འདོར༑ དེ་དག་གིས་ཀྱང་རང་དོར་ནས་རང་ཉིད་གཅིག་པུར་འགྲོ་
བའི་ཚུལ་ལ་ཡང་ཡང་བསམས་ཏེ་ཚེ་འདི་བློས་བཏང་ནས་ཆོས་སྒྲུབ་
དགོས་པར་གདམས་པའང་ཡིན་ཏེ། རྡོ་རྗེ་འཛིན་པ་དཀོན་མཆོག་
རྒྱལ་མཚན་གྱིས། གཉེན་བཤེས་ལུས་དང་ཟས་ནོར་གྱིས། །ཅུང་ཟད་
ཙམ་ཡང་མི་ཕན་ཞིང་། དེ་དག་ནམ་འདོར་ཆ་མེད་པས། །གང་གིའང་
དབང་དུ་མི་བཏང་བར། །ད་ལྟ་ཉིད་ནས་འཆི་གྲབས་སུ། །རྣལ་མའི་
ཆོས་ཞིག་བྱ་སྙམ་དུ། །བློ་ཐག་རྦད་ཀྱིས་བཅད་པར་བྱ། །ཞེས་གསུངས་
པ་ལྟར་རོ། །དེས་ན་བླ་མ་དང་ལྷག་པའི་ལྷས་དལ་འབྱོར་གྱི་རྟེན་
བཟང་པོ་འདི་ལ་ཐོས་བསམ་སྒོམ་གསུམ་གྱིས་སྙིང་པོ་ལོན་པར་བྱིན་

གྱིས་བརླབ་( ༡ ༤བ)ཏུ་གསོལ་སྙམ་དུ། ལན་གཅིག་རྙེད་པའི་དལ་
བའི་རྟེན་བཟང་འདི། །སོགས་ཀྱིས་གསོལ་བ་རྩེ་གཅིག་ཏུ་གདབ་པར་
བྱའོ༑ །
དེ་ལྟར་མཐུན་པར་གྱུར་པའི་ཡུལ་དུ་གནས་ཏེ་ཆོས་སྒྲུབ་པའི་
གྲོགས་ཇི་འདྲ་ཞིག་དང་འགྲོགས་དགོས་པ་ནི། གྲོགས་ངན་པ་སྤངས་
ནས་བཟང་པོ་བསྟེན་དགོས་པས། དང་པོ་ནི།ཚོ།
རྩ་བ། གང་དང་འགྲོགས་ན་དུག་གསུམ་འཕེལ་འགྱུར་ཞིང་། །
ཐོས་བསམ་བསྒོམ་པའི་བྱ་བ་ཉམས་འགྱུར་ལ། །
བྱམས་དང་སྙིང་རྗེ་མེད་པར་བསྒྱུར་བྱེད་པའི། །
གྲོགས་ངན་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། གྲོགས་གང་དང་འགྲོགས་ན་ཐར་བའི་སྲོག་རྩ་
གཅོད་པའི་དུག་ལྟ་བུ་ཆགས་སྡང་རྨོངས་གསུམ་འཕེལ་བར་འགྱུར་
ཞིང་།༑ གང་སྒྲུབ་ན་གནས་སྐབས་དང་མཐར་ཐུག་གི་དོན་འགྲུབ་པར་
ཐོས་བསམ་སྒོམ་གསུམ་གྱི་བྱ་བ་ཅུང་ཟད་ཀྱང་སྒྲུབ་ཏུ་མི་སྟེར་བར་
རིམ་བཞིན་ཉམས་པར་འགྱུར་ལ། རང་གི་རྒྱུད་ལ་སྔར་ཡོད་པའི་
བྱམས་པ་དང་སྙིང་རྗེ་སོགས་གོང་དུ་མི་འཕེལ་བར་མ་ཟད་གཏན་
མེད་དུ་བསྒྱུར་བར་བྱེད་པའི་གྲོགས་ངན་པ་སྤོང་བ་རྒྱལ་སྲས་རྣམས་
ཀྱི་ལག་ལེན་ཡིན་ཞེས་སོ། །དེ་ཡང་མདོ་མྱང་འདས་ལས། བྱང་ཆུབ་
སེམས་དཔའ་ནི་གྲོགས་ངན་པ་ལ་འཇིགས་པ་ལྟར་གླང་པོ་ཆེ་མྱོས་པ་
ལ་སོགས་པ་ལ་ནི་མ་ཡིན་ཏེ། ཞེས་དང༌། ཚོམས་ལས། སྡིག་ཅན་མི་
དང་འགྲོགས་མི་བྱ། །གལ་ཏེ་སྡིག་པ་བྱེད་པ་དག །སྡིག་མི་བྱེད་པས་

བསྟེན་ན་ཡང་། །སྡིག་པ་བྱེད་པར་དོགས་སྐྱེ་ཞིང་། །མི་( ༡༥ན)སྙན་
པ་ཡང་འཕེལ་བར་འགྱུར། །ཞེས་དང༌། སྤྱོད་འཇུག་ལས་ཀྱང་། རྟག་
པ་མེད་པའི་མཛའ་བཤེས་ཀྱིས།  ོ།གཡུང་དྲུང་ཆོས་ཀྱང་འཇིག་པར་
འགྱུར༑ །བྱིས་དང་སྐལ་བ་མཉམ་སྤྱད་ནས། །ངེས་པར་ངན་འགྲོར་
འགྲོ་བར་འགྱུར། །སྐལ་མི་མཉམ་པར་འཁྲིད་བྱེད་ན། །བྱིས་པ་བསྟེན་
པས་ཅི་ཞིག་བྱ། །སྐད་ཅིག་གཅིག་གིས་མཛའ་འགྱུར་ལ། །ཡུད་ཙམ་
ཞིག་གིས་དགྲར་ཡང་འགྱུར། །དགའ་བའི་གནས་ལ་ཁྲོ་བྱེད་པའི། །སོ་
སོའི་སྐྱེ་བོ་མགུ་བར་དཀའ། །ཕན་པ་སྨྲས་ན་ཁྲོ་བར་བྱེད། །བདག་ཀྱང་
ཕན་ལས་བཟློག་པར་བྱེད། །དེ་དག་ངག་ནི་མ་མཉན་ན། །ཁྲོས་པས་
ངན་འགྲོ་འདོང་བར་འགྱུར། །ཞེས་དང༌། བཀའ་གདམས་གོང་མ་
རྣམས་ཀྱི་གསུང་གྲོས་ལས་ཀྱང་། ངན་པ་ཞིག་བཟང་པོ་དང་འགྲོགས་
ན་འབྲིང་ལས་མི་ཐེང་། བཟང་པོ་ཞིག་ངན་པ་དང་འགྲོགས་ན་ངན་
པར་འགྲོ་བ་ལ་ཚེགས་མེད་གསུངས་པ་ལྟར། རྗེ་སྐལ་ལྡན་རྒྱ་མཚོས་
ཀྱང་༑ གྲོགས་ངན་བསྟེན་ན་རང་ཡང་ཇེ་ངན་འགྲོ། །རྟག་ཏུ་གཅིག་
པུར་སྡོད་དང་རི་ཁྲོད་པ། །ཞེས་སོགས་གྲོགས་ངན་བསྟེན་པའི་ཉེས་
དམིཊ་མང་དུ་གསུངས་པ་ལྟར་འདིར་ཡང་གལ་པོ་ཆེར་གསུངས་སོ། །
བཤེས་གཉེན་དང་གྲོགས་བཟང་པོ་བསྟེན་པའི་ཡོན་ཏན་ནི།
རྩ་བ། གང་ཞིག་བསྟེན་ན་ཉེས་པ་ཟད་འགྱུར་ཞིང་། །
ཡོན་ཏན་ཡར་ངོའི་ཟླ་ལྟར་འཕེལ་འགྱུར་བའི། །
བཤེས་གཉེན་དམ་པ་རང་གི་ལུས་པས་ཀྱང༌། །
གཅེས་པར་འཛིན་པ་རྒྱལ་སྲས་ལག་ལེན་ཡིན། །  

ཞེས་གསུངས་ཏེ། དམ་( ༡༥བ) པ་གང་ཞིག་བསྟེན་ན་བཅས་
རང་གི་ཉེས་པ་ཐམས་ཅད་ཟད་པར་འགྱུར་ཞིང༌། ཐོས་བསམ་བསྒོམ་
གསུམ་དང་ལུང་རྟོགས་ཀྱི་ཡོན་ཏན་ཡར་ངོའི་ཚེས་ཀྱི་ཟླ་བ་ལྟར་གོང་
ན ས ་གོ ང ་དུ ་འ ཕེ ལ་བ ར ་འགྱུར་བའི་བཤེས་གཉེན་དམ་པ ་ད ང ་།
གྲོགས་བཟང་པོ་རང་གི་ལུས་སྲོག་པས་ཀྱང་གཅེས་པར་འཛིན་པ་
རྒྱལ་བའི་སྲས་པོ་རྣམས་ཀྱི་ལག་ལེན་ཡིན་ཞེས་སོ། །དེ་ཡང་ཐེག་
མཆོག་འཁོར་ལོ་གཉིས་པ་སྐྱེས་བུ་དམ་པ་བསྟེན་པ་ནི་མདོ་སྡེ་རྒྱན་
ལས༑ བྱང་ཆུབ་སེམས་དཔའ་ཐོས་མང་དང་། །བདེན་མཐོང་སྨྲ་མཁས་
བརྩེ་བ་ཅན། །སྐྱོན་མེད་སྐྱེས་བུ་དམ་པ་ནི། །ཆེན་པོ་ཡིན་པར་ཤེས་
པར་བྱ། །ཞེས་བསྟེན་བྱའི་བཤེས་གཉེན་དང༌། དེའི་མཚན་ཉིད་ཡང་
མདོ་སྡེ་རྒྱན་ལས། བཤེས་གཉེན་ཞི་བ་དུལ་བ་ཉེར་ཞི་བ། །ཡོན་ཏན་
ལྷག་པ་བརྩོན་བཅས་ལུང་གིས་ཕྱུག །དེ་ཉིད་རབ་ཏུ་རྟོགས་ལ་སྨྲ་
མཁསཱ་ལྡན། །བརྩེ་བའི་བདག་ཉིད་སྐྱོ་ངལ་སྤངས་ལ་བསྟེན། །ཞེས་
པའི་མཚན་ཉིད་དང་ལྡན་པའི་བཤེས་གཉེན་བསྟེན་ཚུལ་ཡང་། རྗེ་བླ་
མས༑ །དེ་ནས་འདི་ཕྱིའི་ལེགས་ཚོགས་ཇི་སྙེད་པའི།རྟེན་འབྲེལ་ལེགས་
པར་འགྲིག་པའི་རྩ་བ་ནི། །ལམ་སྟོན་བཤེས་གཉེན་དམ་པ་འབད་པ་
ཡིས༑ །བསམ་དང་སྦྱོར་བས་ཚུལ་བཞིན་བསྟེན་པ་རུ། །མཐོང་ནས་
སྲོག་གི་ཕྱིར་ཡང་མི་གཏོང་ཞིང་། །བཀའ་བཞིན་སྒྲུབ་པའི་མཆོད་པས་
མཉེས་པར་བྱེད། །ཅེས་པ་ལྟར་གོང་དུ་བཤད་པའི་ཡོན་ཏན་བཅུའི་
ནང་ནས་བསླབ་པ་གསུམ་དང་། དེ་ཉིད་རྟོགས་པ།( ༡༦ན)བརྩེ་བ་
དང་ལྡན་པ་ལྔ་གཙོ་བོ་ཡིན་ལ། དུས་དབང་གིས་དེ་ལྟ་བུ་མི་རྙེད་ན་

སྐྱོན་དང་ཡོན་ཏན་གཉིས་ལས་ཡོན་ཏན་ཤས་ཆེ་བ། འདི་དང་ཕྱི་མ་
གཉིས་ལས་ཕྱི་མ་གལ་ཆེ་བ་ཞིག་ལ་བརྟེན་དགོས་ཏེ། རྡོ་རྗེ་འཛིན་པ་
ཆེན་པོའི་ཞལ་ནས། གསུངས་ཤིང་དེ་ཡི་ནང་ནས་བསླབ་གསུམ་དང་༎
དེ་ཉིད་རྟོགས་པ་སྙིང་རྗེ་ལྡན་པ་ལྔ། །གཙོ་བོ་ཡིན་ལ་དེ་དག་དང་ལྡན་
པ༑ །དུས་ཀྱི་དབང་གིས་རྙེད་པར་དཀའ་ན་ཡང༌། །སྐྱོན་ཡོན་གཉིས་
པོའི་ཡོན་ཏན་ཤས་ཆེ་ཞིང་།།རང་ལས་ཡོན་ཏན་ལྷག་པ་ཞིག་ལ་
བརྟེན༑ །ཞེས་གསུངས་པ་ལྟར་རོ། །
བསྟེན་བྱེད་ཀྱི་སློབ་མ་ཡང་ཆགས་སྡང་གི་ཕྱོགས་ལྷུང་མེད་པས་བློ་
གཟུ་བོར་གནས་པ། ལམ་ཡང་དག་དང་ལྟར་སྣང་འབྱེད་པའི་བློ་གྲོས་
དང་ལྡན་པ། ཆོས་ལ་དོན་གཉེར་ཆེ་བ་ཞིག་དགོས་ཤིང་། རང་ལ་དེ་
མ་ཚང་ན་ཚང་བའི་ཐབས་དག་ཚང་ན་དགའ་བ་བསྒོམ་པ་དང་།
བསྟེན་པ་དང་། སྐྱེ་བ་ཕྱི་མར་དེ་དག་ཚང་བའི་རྒྱུ་ལ་འབད་དགོས་ཏེ།
སློབ་དཔོན་འཕགས་པ་ལྷས། གཟུར་གནས་བློ་ལྡན་དོན་གཉེར་བ། །
ཉན་པོ་སྣོད་ཅེས་བྱ་བར་བཤད། ཅེས་དང༌། རྡོ་རྗེ་འཛིན་པ་ཆེན་པོའི་
ཞལ་ནས། དེ་དག་ཚང་ན་དགའ་བ་ཆེན་པོ་བསྒོམ། །མ་ཚང་ན་ནི་ཚང་
བའི་རྒྱུ་ལ་འབད། །ཅེས་སོ། །བསྟེན་ཚུལ་ལ་བསམ་པས་བསྟེན་ཚུལ་
དང༌༑ སྦྱོར་བས་བསྟེན་ཚུལ་གཉིས་ལས། རྩ་བ་དད་པ་སྦྱངས་པ་ནི།
རྒྱུད་ལས། སློབ་དཔོན་གྱི་ནི་ཡོན་ཏན་བཟུང་། །སྐྱོན་ནི་( ༡༦བ)ནམ་
ཡང་བཟུང་མི་བྱ། །ཡོན་ཏན་བཟུང་ན་དངོས་གྲུབ་འགྱུར། །སྐྱོན་ནི་
བཟུང་ན་དངོས་མི་འགྲུབ། །ཅེས་དང་། གུར་ལས་ཀྱང་། ང་ཉིད་རྡོ་རྗེ་
སེམས་དཔའ་ཞེས། །དེ་ཉིད་སློབ་དཔོན་གཟུགས་སུ་འཛིན། །སེམས་

ཅན་ཕན་གདགས་དམིགས་ནས་ནི། །ཐ་མལ་པ་ཡི་གཟུགས་སུ་གནས༎
ཞེས་དང་། སློབ་དཔོན་དཔའ་བོས། སློབ་དཔོན་དང་ནི་རྡོ་རྗེ་འཛིན། །
ཐ་དད་པར་ནི་མི་བརྟག་གོ །ཞེས་པ་ལྟར་བླ་མ་སངས་རྒྱས་དངོས་སུ་
བལྟ་དགོས་པར་གསུངས་པ་ཡང་། སངས་རྒྱས་ཀྱི་ནི་སྐྱོན་ཀུན་ཟད་
ཡོན་ཏན་ཀུན་ལྡན་ཡིན་པ་ལྟར། བླ་མ་ཡང་དེ་ལྟར་འཆར་དགོས་པ་
ཡིན་ལ། འོན་ཀྱང་སངས་རྒྱས་ནི་སྐུ་མཚན་དཔེས་བརྒྱན་པ། གསུང་
དབྱངས་ཡན་ལག་དྲུག་ཅུ་དང་ལྡན་པ། ཐུགས་མཁྱེན་བརྩེས་ཤེས་བྱ་
ཐམས་ཅད་ཅིག་ཅར་གཟིགས་པ་ཡིན་ལ། བླ་མ་འདིའི་སྐུ་ལ་མཚན་
དཔེ་མེད་པར་མ་ཟད། སྤྱན་སྙན་སོགས་མེད་པ་དང་སྐྱོན་ཆགས་པ།
ཕེབས་བཞུད་ཀྱི་ཚེ་རྫུ་འཕྲུལ་མེད་པར་མ་ཟད་གོམ་འགྲོས་འཁྱོར་བ་
སོགས་དང་། གསུང་ཡང་དིག་པ་དང་། ངག་སྒོ་དོག་པ་དང་གསུང་མི་
སྙན་ཞིང་རྣ་བར་རྩུབ་པ་སོགས་དང་། ཐུགས་ཡང་མཁྱེན་བརྩེས་ཤེས་
བྱ་ཐམས་ཅད་གཟིགས་པ་ཕར་ཟད། མདོ་སྔགས་རིག་གནས་སོགས་
ཕྱོགས་རེ་ཙམ་ལས་མི་ཤེས་པ་དང་། དེར་མ་ཟད་དགྲ་གཉེན་ལ་
ཆགས་སྡང་། ནོམ་རྫས་ལ་སེར་སྣ་སོགས་སྐྱོན་མང་པོ་དང་ལྡན་པས།
སངས་རྒྱས་ག་ལ་ཡིན་སྙམ་ན།  ཿ མཁྲིས་ནད་ཅན་ལ་(༡༧ན)དུང་
སེར་པོར་སྣང་བ་ལྟར་རང་གི་སྣང་བ་མ་དག་པ་ཡིན་གྱི། དགེ་བའི་
བཤེས་གཉེན་ལ་སྐྱོན་དེ་དག་ཡོད་ནས་སྣང་བ་མིན་ཏེ། སྔོན་སངས་
རྒྱས་བཅོམ་ལྡན་འདས་ཀྱང་ལེགས་པའི་སྐར་མས་སྐྱོན་གྱི་གོང་བུར་
མཐོང་བ་དང་། འཕགས་པ་ཐོགས་མེད་ཀྱིས་རྗེ་བཙུན་བྱམས་པ་ཁྱི་
མོར་མཐོང་བ་དང་། ནཱ་རོ་པས་མཻ་ཏྲི་བ་ཉ་གསོན་བསྲེག་བྱེད་པར་

མཐོང་བ་སོགས། སྐྱེས་བུ་དམ་པ་རྣམས་ལ་ཡང་དེ་ལྟ་བུའི་སྣང་བ་
ཡོད་ན། བདག་ལྟ་བུའི་ལས་ངན་ཚན་པོ་ཆེ་བསགས་པ་ལ་བླ་མ་མིར་
ཤར་བ་ཡང་ཡ་མཚན་ཆེ་སྟེ། སྤྱན་སྔ་བློ་གྲོས་རྒྱལ་མཚན་གྱིས། བླ་མ་མི་
རུ་མཐོང་བ་དགའ་ཚད་ཡིན། །ཁྱི་དང་ཕག་ཏུ་མ་མཐོང་བསོད་ནམས་
ཆེ༑ །ཞེས་པ་ལྟར་རོ།
ཐམས་ཅད་ལས་ཀྱང་བཀའ་དྲིན་ཆེ་སྟེ། སངས་རྒྱས་ཐམས་ཅད་ཀྱིས་
རང་རང་གི་གདུལ་བྱའི་དོན་བྱས་ནས་ཞིང་གཞན་དུ་གཤེགས་པའི་
ཚེ་བླ་མ་འདི་ཉིད་སངས་རྒྱས་དེ་རྣམས་ཀྱི་བྱིན་རླབས་ཀྱི་མཐུས་རང་
ལ་ཐ་མལ་བའི་གཟུགས་སུ་ཤར་བའི་སྐུ་མཐོང་། གསུང་ཐོས། ཆོས་
རྗེས་སུ་བསྟན་པ་ཐོས་རྒྱུ་བྱུང་བ་ཡིན། སངས་རྒྱས་དངོས་སུ་བསྟན་ན་
རང་གི་ལས་ཀྱི་དབང་གིས་མཐོང་མི་ནུས་པས་འདི་ལྟར་དུ་བསྟན་པ་
ཡིན་སྙམ་དུ་བསམ་དགོས་སོ། །དེ་ཡང་ལམ་དུ་ཞུགས་པ་དང་། ས་ཐོབ་
པའི་སྐབས་ཀྱི་བླ་མ་ལས་སོ་སྐྱེ་སྐབས་ཀྱི་བླ་མ་དང་། དེ་ལས་ཀྱང་ལས་
དང་པོ་པའི་སྐབས་ཀྱི་བླ་མ་དྲིན་( ༡༧བ) ཆེ་བ་ནི་བེའུ་བུམ་སྔོན་མོ་
ལས་གསུངས་པ་ལྟར་དང་། རྡོ་རྗེ་འཛིན་པ་ཆེན་པོའི་ཞལ་ནས། དུག་
ལྔ་སེར་སྣ་ལ་སོགས་དང་། །ཉེས་སྤྱོད་མང་པོ་ལྡན་པས་ན།།སངས་
རྒྱས་ཅི་སྟེ་ཡིན་སྙམ་དུ། །སྐྱོན་རྟོག་ཤོར་ན་དེ་འདྲའི་སྐྱོན། །རང་བློའི་
སྐྱོན་གྱིས་སྣང་བ་ཙམ། །ཡིན་གྱི་དགེ་བའི་བཤེས་གཉེན་ལ། །ཡོད་ནས་
སྣང་བ་མ་ཡིན་ཏེ། །ལེགས་པའི་སྐར་མས་ཟས་གཙང་སྲས། །སྐྱོན་གྱི་
གོང་བུར་མཐོང་བ་སོགས། །དོན་ལ་མི་གནས་པ་བཞིན་ནོ། །སྙམ་དུ་
བསམ་ནས་བཤགས་བསྡམས་བྱ། །ཞེས་གསུངས་པ་ལྟར་རོ། །བཀའ་

དྲིན་རྗེས་སུ་དྲན་ཚུལ་ནི། སྔར་རང་བླུན་རྨོངས་ལུག་ལྟ་བུ་ཞིག་ད་ལྟ་
བླང་དོར་ཅུང་ཟད་ཤེས་པ་དང་། སྔར་རང་དང་འདྲ་བའི་བྱིས་པ་
རྣམས་ལས་ད་ལྟ་རང་ཡོན་ཏན་ཅི་དང་ཅི་ཐོབ་པ་ཐམས་ཅད་བླ་མའི་
དྲིན་ཡིན་པ་དང་།མ་འོངས་པ་ན་ཡང་བླ་མའི་བཀའ་དྲིན་འདི་དང་
འདི་ལྟ་བུས་རྗེས་སུ་སྐྱོངས་པར་འགྱུར་སྙམ་དུ་བསམས་ཏེ་སྡོང་པོ་
བཀོད་པའི་མདོའི་ཚིགས་བཅད་དག་ཏུ་བཏོན་ནས་བཀའ་དྲིན་རྗེས་
སུ་དྲན་ཚུལ། འདི་ནི་བདག་གི་དགེ་བཤེས་ཆོས་སྨྲ་བ། །ཆོས་ཀུན་ཡོན་
ཏན་ཡོངས་སུ་སྟོན་བྱེད་དེ། །བྱང་ཆུབ་སེམས་དཔའི་སྤྱོད་ལམ་ཡོངས་
སྟོན་པ། །ཡིན་ཞེས་སེམས་གཅིག་བསམ་ནས་འདིར་འོངས་སོ། །འདི་
དག་བསྐྱེད་པས་བདག་གི་མ་ལྟ་བུ། །ཡོན་ཏན་འོ་མ་ལྡུད་པས་མ་མ་
འདྲ༑ །བྱང་ཆུབ་ཡན་ལག་ཡོངས་སུ་སྤྱོད་པ་ཡིན། །དགེ་བཤེས་འདི་
དག་གནོད་པ་རྣམ་པར་བཟློག །རྒ་ཤི་ཐར་བྱེད་སྨན་པ་ལྟ་པུ་སྟེ། །
བདུད་( ༡ ༨ན)རྩིའི་ཆར་འབེབས་ལྷ་དབང་བརྒྱ་བྱིན་འདྲ། །ཟླ་ཉ་
ལྟ་བུར་དཀར་པོའི་ཆོས་ཀྱི་རྒྱས། །ཞི་བའི་ཕྱོགས་སྟོན་ཉི་མ་གསལ་བ་
འདྲ༑ །དགྲ་དང་གྲོགས་ལ་རི་བོ་འདྲ་བ་སྟེ། །རྒྱ་མཚོ་བཞིན་དུ་མི་
འཁྲུགས་སེམས་དང་ལྡན། །ཡོངས་སུ་སྐྱོངས་དང་མཉན་པ་འདྲ་བ་
ཞེས༑ །དེ་འདྲའི་སེམས་ཀྱིས་བདག་ནི་འདིར་འོངས་སོ། །བྱང་ཆུབ་
སེམས་དཔའ་བདག་གི་བློ་སྐྱེད་པ།།སངས་རྒྱས་སྲས་པོ་བྱང་ཆུབ་
བསྐྱེད་བྱེད་པ། །འདི་དག་བདག་བཤེས་སངས་རྒྱས་བསྔགས་
དེ་ལྟར་དགེ་བའི་སེམས་ཀྱིས་འདིར་འོངས་སོ། །འཇིག་རྟེན་སྐྱོབ་པས་
དཔའ་བོ་ལྟ་བུ་སྟེ། །དེད་དཔོན་མགོན་དང་སྐྱབས་སུ་གྱུར་པ་ཡིན། །

འདི་དག་བདག་ལ་བདེ་སྟོབ་མིག་ཡིན་ཞེས། །དེ་འདྲའི་སེམས་ཀྱིས་
དགེ་བཤེས་བསྙེན་བཀུར་བྱེད། །ཅེས་པ་ལྟར་དང༌། སྦྱོར་བས་བསྟེན་
ཚུལ་ནི། བླ་མ་ལྔ་བཅུ་པར།འདིར་མང་སྨོས་པ་ཅི་ཞིག་དགོས། །བླ་མ་
མཉེས་བྱེད་གང་ཡིན་བྱ། །མི་མཉེས་བྱེད་ཀུན་སྤངས་པ་ནི། །དེ་དང་དེ་
ལ་འབད་དེ་བརྟག །དངོས་གྲུབ་སློབ་དཔོན་རྗེས་འབྲང་ཞེས། །རྡོ་རྗེ་
འཛིན་པ་ཉིད་གསུངས་པར། ། །ཤེས་ནས་དངོས་པོ་ཐམས་ཅད་ཀྱིས། །
བླ་མ་ཡོངས་སུ་མཉེས་པར་བྱ། །ཞེས་གསུངས་པ་ལྟར་ལུས་སྲོག་སོགས་
ཟང་ཟིང་འབུལ་བ། ལུས་ཀྱིས་སྐུ་མཉེ་དྲིལ་བྱི་སོགས་དང་། ངག་གིས་
ཡོན་ཏན་བརྗོད་པ་སོགས་བསྙེན་བཀུར་བ་དང་། དེ་ཡང་བཀའ་
བཞིན་སྒྲུབ་པ་ནི་མཆོད་པའི་མཆོག་ཡིན་ཏེ། སྐྱེས་རབས་ལས། ཕན་
པའི་( ༡ ༨ བ)ལན་དུ་མཆོད་པ་བྱེད་པ་ནི། །བསྒོ་བའི་ངག་བཞིན་
ཉམས་སུ་ལེན་པ་ཡིན། །ཞེས་པ་ལྟར་རོ། །མ་བསྟེན་པའི་ཉེས་དམིགས་
ནི༑ བླ་མ་ལྔ་བཅུ་པ་ལས། སློབ་དཔོན་ལ་ནི་སྨོད་པ་དེ། །ཡམས་དང་
མཛེ་དང་ནད་རྣམས་དང་། །གདོན་དང་རིམས་དང་དུག་རྣམས་ཀྱིས༎
རྨོངས་ཆེན་དེ་ནི་འཆི་བར་འགྱུར། །རྒྱལ་པོ་མེ་དང་སྦྲུལ་གདུག་དང་། །
ཆུ་དང་མཁའ་འགྲོ་རྐུན་པོ་དང༌། །གདོན་དང་ལོག་འདྲེན་རྣམས་ཀྱིས་
ཀྱང་།༑ །བསད་ནས་སེམས་ཅན་དམྱལ་བར་འགྲོ། །ནམ་ཡང་སློབ་
དཔོན་དག་གི་ནི། ། ཀུན་ཏུ་སེམས་དཀྲུགས་མི་བྱ་སྟེ། །གལ་ཏེ་རྨོངས་
པས་བྱས་གྱུར་ན། ། །དམྱལ་བར་ངེས་པར་འཚེད་པར་འགྱུར། །ཞེས་
དང་༑ གཞན་ཡང་སྔར་མ་སྐྱེས་པའི་ཡོན་ཏན་རྣམས་མི་སྐྱེ་བ་དང་།
སྐྱེས་པ་རྣམས་ཀྱང་དེ་མ་ཐག་ཏུ་ཉམས་པར་འགྱུར་བ་སོགས་ཉེས་

དམིགས་ཤིན་ཏུ་ཆེ་བ་ལ་སྐྲག་པར་བྱའོ། །བསྟེན་པའི་ཕན་ཡོན་ནི། །རྡོ་
རྗེ་འཛིན་པ་ཆེན་པོས། སངས་རྒྱས་གོ་འཕང་ལ་ཉེ་རྒྱལ་རྣམས་དགྱེས༎
དགེ་བའི་བཤེས་ཀྱིས་མི་ཕོངས་ལས་ཉོན་ཕམ། །ཡོན་ཏན་ཚོགས་ཀྱིས་
ཇེ་མཐོ་ཇེ་མཐོར་འགྱུར། །གནས་སྐབས་མཐར་ཐུག་དོན་རྣམས་བདེ་
བླག་འགྲུབ། །བཤེས་གཉེན་བཀུར་བས་ངན་འགྲོ་མྱོང་བའི་ལས། །ཚེ་
འདིར་གནོད་པ་ཕྲ་མོའམ་རྨི་ལམ་དུ། །མྱོང་བས་འདྲོངས་ཤིང་སངས་
རྒྱས་དཔག་མེད་ལ། །ཡོན་ཕུལ་བ་ཡི་དགེ་རྩའང་ཟིལ་གྱིས་གནོན། །
ཞེས་པ་ལྟར་མི་ལས་མར་པའི་བཀའ་བཞིན་བསྒྲུབས་པས་སྐུ་ཚེ་དེར་
སངས་རྒྱས་ཐོབ་པ་ལྟ་བུ་ཡིན་( ༡༩ན) པས། དོན་བསྡུས་ན་སྙིང་
ཁོང་རུས་པའི་གཏིང་ནས་ཆོས་ཤིག་བྱེད་འདོད་ན། ལམ་མ་ནོར་བར་
སྟོ ན ་པ འི ་བ ཤེས ་ག ཉེ ན ་ད མ་པ་ཡུན་རིང་དུ་བསྟེན་དགོ ས ་པ ས །
བཤེས་གཉེན་བསྟེན་ཚུལ་གྱི་ཆོས་སྐོར་འདི་དག་གདམས་པའི་མཐིལ་
དུ་འཛིན་དགོས་ཏེ། རྡོ་རྗེ་འཛིན་པ་ཆེན་པོས། དྲུག་པ་དོན་བསྡུ་བ་ནི་
སྙིང་ཁོང་ནས། །ཆོས་ཤིག་བྱེད་ན་མ་ནོར་འཁྲིད་མཁས་པའི། །བཤེས་
གཉེན་དམ་པ་ཡུན་རིང་བསྟེན་དགོས་པས།ཆོས་སྐོར་འདི་དག་
གདམས་པའི་མཐིལ་དུ་ཟུངས། །ཞེས་གསུངས་པ་ལྟར་རོ། །དེས་ན་
བཤེས་གཉེན་དམ་པ་བསམ་སྦྱོར་གཉིས་ཀྱི་སྒོ་ནས་ཚུལ་བཞིན་དུ་
བསྟེན་ནུས་པར་བྱིན་གྱིས་བརླབ་ཏུ་གསོལ་སྙམ་པས། །ཡོན་ཏན་ཀུན་
གྱི་གཞིར་གྱུར་དྲིན་ཅན་རྗེ། །སོགས་ཀྱིས་གསོལ་འདེབས་ནན་ཏན་
བྱའོ། །
དེ་ཡང་མ་གུས་པ་ལྟུང་བ་འབྱུང་བའི་སྒོ་ཡིན་པས། དཀོན་མཆོག་

གསུམ་དང་ལས་འབྲས་ལ་གུས་པ་བསྐྱེད་པ་ནི།
རྩ་བ། རང་ཡང་འཁོར་བའི་བཙོན་རར་བཅིངས་པ་ཡིས། །
འཇིག་རྟེན་ལྷ་ཡིས་སུ་ཞིག་བསྐྱབ་པར་ནུས།
དེ་ཕྱིར་གང་ལ་སྐྱབས་ན་མི་བསླུ་བའི། །
དཀོན་མཆོག་སྐྱབས་འགྲོ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། སྐྱབས་ཡུལ་རང་ཁམས་གསུམ་གྱི་འཁོར་བའི་
བཙོན་རར་ལས་ཉོན་གྱིས་བཅིངས་པའི་ཚངས་པ་དང་བརྒྱ་བྱིན
དབང་པོ་སོགས་འཇིག་རྟེན་པའི་ལྷ་ཡིས་ཐར་འདོད་སུ་ཞིག་འཁོར་
བའི་སྡུག་( ༡ ༩ བ)བསྔལ་ལས་བསྐྱབས་པར་ནུས་ཏེ་མི་ནུས་པས་རྒྱུ་
མཚན་དེའི་ཕྱིར་གང་ལ་སྐྱབས་སུ་སོང་ན་མི་སླུ་ཞིང་འཁོར་བའི་
གཡང་ས་ལས་སྐྱོབ་པའི་སྐྱབས་ཟླ་མེད་པ་དཀོན་མཆོག་གསུམ་ལ
སྙིང་ཐག་པ་ནས་སྐྱབས་སུ་འགྲོ་བ་རྒྱལ་སྲས་རྣམས་ཀྱི་ལག་ལེན་ཡིན་
ཞེས་པའོ། །དེ་ཡང་སྐྱབས་སུ་འགྲོ་བའི་རྒྱུ། གང་ལ་སྐྱབས་སུ་འགྲོ་བའི་
ཡུལ༑ ཇི་ལྟར་སྐྱབས་སུ་འགྲོ་བའི་ཚུལ། སྐྱབས་སུ་སོང་བའི་བསླབ་བྱ།
སྐྱབས་འགྲོའི་ཕན་ཡོན་དང་ལྔ། དང་པོ་སྐྱབས་སུ་འགྲོ་བའི་རྒྱུ་ནི་རང་
ཉིད་ངན་སོང་གསུམ་གྱི་སྡུག་བསྔལ་དང་། འཁོར་བ་ཕྲ་རགས་ཀྱི་སྡུག་
བསྔལ་ལ་འཇིགས་པ་དང་། དཀོན་མཆོག་གསུམ་ལ་དེ་ལས་སྐྱོབ་པའི་
ནུས་པ་ཡོད་པར་ཡིད་ཆེས་པ་གཉིས་ཚིག་ཙམ་དུ་སོང་ན་སྐྱབས་འགྲོ་
ཡང་ཚིག་ཙམ་དུ་འགྱུར་ཞིང་། དེ་གཉིས་ཤུགས་དྲག་པོ་བྱུང་ན་སྐྱབས་
འགྲོ་ཡང་ཤུགས་དྲག་འབྱུང་བས་སྐྱབས་འགྲོའི་རྒྱུ་ཞེས་བྱའོ། །
གཉིས་པ་སྐྱབས་འགྲོའི་ཡུལ་ནི་སངས་རྒྱས་བཅོམ་ལྡན་འདས་ནི་

རང་ཉིད་འཇིགས་པ་མཐའ་དག་ལས་གྲོལ་ཞིང་། གཞན་སྒྲོལ་བ་ལ་
མཁས་པ། ཀུན་ལ་ཉེ་རིང་མེད་པའི་ཐུགས་རྗེ་དང་ལྡན་པ། ཕན་
བཏགས་པ་དང་མ་བཏགས་པའི་ལན་ལ་མི་བལྟ་བས་སྐྱབས་སུ་འོས།
དེས་ན་དེས་བསྟན་པའི་ཆོས་དང་། དེ་ཉམས་སུ་ལེན་པའི་དགེ་འདུན་
རྣམས་ཀྱང་སྐྱབས་སུ་འོས་པ་ཡིན་ནོ། །
གསུམ་པ་ཇི་ལྟར་སྐྱབས་སུ་འགྲོ་བའི་ཚུལ་ནི། དཀོན་མཆོག་གསུམ་
གྱི་ཡོན་ཏན་ཤེས་པ། ཁྱད་པར་ཤེས་པ། ཁས་བླངས་པ། གཞན་དུ་མི་
སྨྲ་བ་སྟེ་བཞིས་སྐྱབས་སུ་( ༢་ན) འགྲོ་བ་ཡིན་ལ། དེ་ཡང་སངས་
རྒྱས་ནི་སྐུའི་ཡོན་ཏན་མཚན་དཔེ་དང་ལྡན་པ། གསུང་གི་ཡོན་ཏན་
རྫུན་མེད་པས་བདེན་པར་གསུངས་པ། གསུང་གི་གདངས་ཀྱང་ཡན་
ལག་དྲུག་ཅུ་དང་ལྡན་པ། ཐུགས་ཤེས་བྱ་ཐམས་ཅད་ལ་ཁྱབ་པ་མཁྱེན་
པའི་ཡོན་ཏན་དང་། · སེམས་ཅན་ཀུན་ལ་བུ་གཅིག་པ་ལྟར་བྱམས་པ་
བརྩེ་བའི་ཡོན་ཏན་དང་། གང་ལ་གང་འདུལ་གྱི་འཕྲིན་ལས་མཆོག་
དང་ལྡན་པ་དང་། དམ་པའི་ཆོས་ཀྱང་སྐྱོན་མཐའ་དག་སྤོང་ཞིང་ཡོན་
ཏན་མཐའ་དག་སྡུད་པ། དགེ་འདུན་ནི་དམ་པའི་ཆོས་དེ་ལས་ཅུང་
ཟད་ཀྱང་མི་འདའ་བ་སྟེ་དཀོན་མཆོག་གསུམ་གྱི་ཡོན་ཏན་ཤེས་པ་
དང་༑ དགེ་འདུན་ལམ་སྒྲུབ་པ་པོ། ཆོས་བསྒྲུབ་བྱ་སངས་རྒྱས་ཆོས་
བསྒྲུབས་པའི་འབྲས་བུ་སྟེ་དཀོན་མཆོག་གསུམ་གྱི་ཁྱད་པར་ཤེས་པ་
དང་༑ སངས་རྒྱས་སྐྱབས་སྟོན་པ་པོ། ཆོས་སྐྱབས་དངོས། དགེ་འདུན་
སྐྱབས་སྒྲུབ་པའི་ཟླ་གྲོགས་སུ་ཁས་བླངས་པ་དང་། ནང་པ་དང་ཕྱི་
རོལ་པའི་སྟོན་པ་དང་། བསྟན་པ་དང༌། དེ་ལ་སློབ་པའི་དགེ་འདུན་

རྣམས་ཀྱི་མཆོག་དམན་ཤེས་ནས་དཀོན་མཆོག་གསུམ་ཁོ་ན་སྐྱབས་སུ་
འཛིན་གྱི། གཞན་ལ་སྐྱབས་སུ་མི་སྨྲ་བ་བཞིའི་སྒོ་ནས་སྐྱབས་སུ་སོང་
བ་ཡིན་ནོ། །
བཞི་པ་སྐྱབས་སུ་སོང་བའི་བསླབ་བྱ་ལ། དགག་པའི་བསླབ་བྱ་
གསུམ་ནི། སངས་རྒྱས་ལ་སྐྱབས་སུ་སོང་བས་འཇིག་རྟེན་པའི་ལྷ་ཀླུ་
མཐུ་བོ་ཆེ་རྣམས་དང་། ཕྱི་རོལ་པའི་སྟོན་པ་རྣམས་ལ་སྐྱབས་སུ་མི་
བཟུང་༑ ཆོས་ལ་སྐྱབས་སུ་( ༢་བ)སོང་བས་གཞན་ལ་གནོད་འཚེ་
མི་བྱེད། དགེ་འདུན་ལ་སྐྱབས་སུ་སོང་བས་དཀོན་མཆོག་གསུམ་ལ་
ཡིད་མི་ཆེས་ཤིང་སྐུར་བ་འདེབས་པ་རྣམས་ལ་གྲོགས་དང་མཐུན་
འཇུག་བྱེད་པ་སྤངས་པའོ། །སྒྲུབ་པའི་བསླབ་བྱ་གསུམ་ནི། བཟོ་ངན་
པ་དང་། རྒྱུ་ཚོགས་ཞན་པའི་སྐུ་གཟུགས་ལའང་སངས་རྒྱས་དངོས་
ལྟར་བཀུར་སྟིའི་ཞིང་དུ་འཛིན་པ་དང༌། ཡིག་འབྲུ་གཅིག་ལའང་ཆོས་
དཀོན་མཆོག་དངོས་ལྟར་གུས་པར་བྱ་བ་དང༌། ལྷན་པ་སེར་པོ་ཙམ་
ལའང་དགེ་འདུན་དཀོན་མཆོག་ལྟར་གུས་པར་བྱ་བའོ། །ཐུན་མོང་གི་
བསླབ་བྱ་དྲུག་ནི། ཕྱི་ནང་གི་དཀོན་མཆོག་གསུམ་གྱི་མཆོག་དམན་
ཤེས་པ་དང་། སྔར་བཤད་པ་ལྟར་དཀོན་མཆོག་གསུམ་པོ་ནང་ཕན་
ཚུན་གྱི་ཁྱད་པར་ཤེས་པ་དང་། དཀོན་མཆོག་རྗེས་དྲན་གྱི་མདོ་
བཀླགས་པ་སོགས་ཀྱི་སྒོ་ནས་དཀོན་མཆོག་གི་ཡོན་ཏན་ཡང་ཡང་
དྲན་པ་དང་། རང་ལ་བདེ་ལེགས་གང་བྱུང་བ་ཐམས་ཅད་དཀོན་
མཆོག་གི་བཀའ་དྲིན་དུ་བསམས་ནས་རྒྱུན་དུ་མཆོད་པ་དང་། ། སེམས་
ཅན་གཞན་ཡང་སྐྱབས་འགྲོ་ལ་འགོད་པ་དང་། ལེགས་ཉེས་ཐམས་

ཅད་དཀོན་མཆོག་ལ་ཡིད་གཏད་ནས་བྱེད་པའོ། །
ལྔ་པ་སྐྱབས་སུ་སོང་བའི་ཕན་ཡོན་ནི། རུང་པ་སངས་རྒྱས་པའི་
གྲངས་སུ་ཚུད་པ། སྡོམ་པ་ཀུན་གྱི་རྟེན་དུ་གྱུར་པ། སྡིག་སྒྲིབ་ཐམས་
ཅད་སྲབ་ཅིང་ཟད་པར་འགྱུར་བ། སྐྱབས་སུ་སོང་བའི་བསོད་ནམས་
གཟུགས་སུ་གྲུབ་ན་སྟོང་གསུམ་གྱི་ཁྱོན་ལའང་མི་ཤོང་བ། ངན་འགྲོར་
མི་ལྟུང་བ། མི་དང་མི་མ་ཡིན་གྱི་བར་ཆད་ཀྱིས་མི་ཚུགས་པ། མྱུར་དུ་
( ༢ ༡ ན)འཚང་རྒྱ་བ་སྟེ། ཕན་ཡོན་བརྒྱད་བསམས་ནས་ཉིན་དང་
མཚན་དུ ་སྐྱབ ས་འགྲོ་ལན་གསུམ་རེ་མ་ཆགས་པར་བྱ་དགོས་ཤིང་།
སྲོག་དང་བཞད་གད་ཙམ་གྱི་ཕྱིར་ཡང་སྐྱབས་འགྲོ་མི་གཏོང་ཞིང་
འདི་དང་འགལ་ན་སྐྱབས་འགྲོའི་སྡོམ་པ་གཏོང་། སྐྱབས་ལ་གཉིས་
འཛིན་བྱེད་པ་དང་། ལོག་ལྟ་དང༌། ཆོས་སྤོང་གིས་ཀྱང་གཏོང་ཞིང་།
གཞན་རྣམས་དང་འགལ་ན་སྐྱབས་འགྲོའི་སྡོམ་པ་མི་གཏོང་ཡང་
སྐྱབས་འགྲོ་ལས་ཉམས་པས་ཤིན་ཏུ་འཛེམ་པར་བྱའོ། །
ལས་འབྲས་ལ་མ་གུས་པ་ལྟུང་བ་འབྱུང་བའི་སྒོ་ཡིན་པས་དེ་
འགོག་པར་གདམས་པ་ནི།
རྩ་བ། ཤིན་ཏུ་བཟོད་དཀའི་ངན་སོང་སྡུག་བསྔལ་རྣམས། །
སྡིག་པའི་ལས་ཀྱི་འབྲས་བུར་ཐུབ་པས་གསུངས།
དེ་ཕྱིར་སྲོག་ལ་བབས་ཀྱང་སྡིག་པའི་ལས། །
ནམ་ཡང་མི་བྱེད་རྒྱལ་སྲས་ལག་ལེན་ཡིན། །
ཞེས་གསུངས་ཏེ། མཐོང་བ་དང་། ཐོས་པ་དང་། དྲན་པ་ཙམ་གྱིས་
ཀྱང་ཤིན་ཏུ་འཇིགས་ཤིང་ལུས་ལ་དངོས་སུ་བྱུང་ན་བཟོད་དཀའ་

བའི་དམྱལ་བ་ཡི་དྭགས་དུད་འགྲོ་རྣམས་ཀྱི་སྡུག་བསྔལ་རྣམས་སྡིག་
པ་མི་དགེ་བའི་ལས་ཀྱི་འབྲས་བུར་ཐུབ་པ་མཆོག་གིས་གསུངས་པས་
སྔར་བཤད་པ་ལྟར་སྡུག་བསྔལ་མཐའ་དག་བཟོད་དཀའ་བ་དེའི་ཕྱིར་
རང་གི་སྲོག་ལ་བབས་ཀྱང་སྡིག་པ་མི་དགེ་བའི་ལས་དུས་ནམ་ཡང་མི་
བྱེད་པ་ནི་རྒྱལ་བའི་སྲས་པོ་རྣམས་ཀྱི་ལག་ལེན་གྱི་མཐིལ་ཡིན་ཞེས་
པའོ༑ །དེ་ཡང་དཔལ་མགོན་ཀླུ་སྒྲུབ་ཀྱིས། རབ་ཏུ་ཚ་ཞིང་གྲང་བ་ཡི། །
དམྱལ་བ་ཉི་མ་( ༢ ༡ བ)གཅིག་བཞིན་དྲན། །བཀྲེས་སྐོམ་དག་གིས་
རིད་པ་ཡི། །ཡི་དྭགས་དག་ཀྱང་དྲན་པར་བྱ། །རྨོངས་པའི་སྡུག་བསྔལ་
རབ་མང་བའི། །བྱོལ་སོང་བལྟ་ཞིང་དྲན་པར་བྱ། །དེའི་རྒྱུ་རྣམས་
སྤངས་བདེ་རྒྱུ་སྤྱད། །ཐོབ་དཀའ་འཛམ་གླིང་མི་ཡི་ལུས། །དེ་ཐོབ་དུས་
སུ་ངན་སོང་རྒྱུ། །རབ་ཏུ་བསྒྲིམ་སྟེ་བཅད་པར་བྱ། །ཞེས་གསུངས་པ་
ལྟར༑
དམྱལ་བའི་སྡུག་བསྔལ་བསམ་པ། དུད་འགྲོའི་སྡུག་བསྔལ་བསམ་
པ༑ ཡི་དྭགས་ཀྱི་སྡུག་བསྔལ་བསམ་པ་གསུམ་ལས། དང་པོ་ནི། ཚ་
དམྱལ་བའི་སྡུག་བསྔལ། ཉེ་འཁོར་བའི་སྡུག་བསྔལ། གྲང་དམྱལ་བའི་
སྡུག་བསྔལ། ཉི་ཚེ་བའི་སྡུག་བསྔལ་བསམ་པའོ། །དང་པོ་ནི། རང་རེ་
འཛམ་བུ་གླིང་འདི་ནས་དཔག་ཚད་སུམ་ཁྲི་ཉིས་སྟོང་གི་འོག་ན་ཡང་
སོས་ཡོད་ལ། དེ་ནས་དཔག་ཚད་བཞི་སྟོང་བཞི་སྟོང་གིས་ཆོད་པ་ན་
གཞན་བདུན་ཡོད་པའི་དང་པོ་ཡང་སོས་པ་ནི། གནས་དེར་སྐྱེས་པའི་
སེམས་ཅན་རྣམས་ཕན་ཚུན་མི་ཤའི་འདུ་ཤེས་སྐྱེས་ཏེ། ལག་ཏུ་གང་
བླངས་པ་རྣམས་མཚོན་ཆར་གྱུར་ནས། ཕན་ཚུན་གཅིག་གིས་གཅིག་

ལ་བསྣུན་པ་ལས་བརྒྱལ་ནས་འགྱེལ་བའི་ཚེ་ནམ་མཁའ་ནས་ཁྱེད་
རྣམས་ཡང་སོས་པར་གྱུར་ཅིག །ཅེས་པའི་སྒྲ་འབྱུང་ཞིང་ཡང་ལངས་
ཏེ༑ སྔར་བཞིན་མཚོན་བསྣུན་པར་བྱེད་དོ། །ཐིག་ནག་ནི། ལུས་ལ་ཟུར་
བཞིར་ཐིག་ནག་པོ་བཞིའམ་བརྒྱད་སོགས་བཏབ་ནས། མཚོན་གྱིས་
གཏུབས་པ་དང་། །སྟ་གྲིས་གཞོག་པ་སོགས་སྡུག་བསྔལ་དཔག་ཏུ་མེད་
པ་མྱོང་བ་དང་། བསྡུས་འཇོམས་པ་ནི། ( ༢༢ན)ར་ལུག་སྟག་སེང་
སོགས་ཀྱི་གདོང་ལྟ་བུའི་རི་གཉིས་ཀྱི་བར་དུ་བཙིར་ནས །སྒོ་ཐམས་
ཅད་ནས་ཁྲག་གི་ཀླུང་འབབ་ཅིང་རི་གཉིས་གྱེས་ནས་སོས་པའི་ཚེ་ན་
སླར་ཡང་བཙིར་བས་སྡུག་བསྔལ་མྱོང་བ་དང་། ངུ་འབོད་ནི། ལྕགས་
ཁང་ཕྱོགས་ཐམས་ཅད་དུ་མེ་འབར་བའི་ནང་དུ་བསྲེགས་པས་དུ་
ཞིང་འབོད་པར་བྱེད། ངུ་འབོད་ཆེན་པོ་ནི། ལྕགས་ཁང་ཉིས་རིམ་གྱི་
ནང་དུ་བསྲེགས་པས་ཆེས་ཆེར་ངུ་ཞིང་འབོད་པར་བྱེད། ཚ་བ་ནི།
ལྕགས་ཟངས་དཔག་ཚད་དུ་མ་ཡོད་པའི་ནང་དུ་ཉ་བཞིན་སྲེག་པར་
བྱེད་ཅིང་། ལྕགས་ཀྱི་གསལ་ཤིང་རབ་ཏུ་འབར་བས་གཤང་ལམ་ནས་
སྤྱི་བོར་ཕུག་པས། ཁ་མིག་སོགས་དབང་པོའི་བུ་ག་ཐམས་ཅད་ནས་མེ་
ལྕེ་རབ་ཏུ་འབར་ཞིང་། ལྕགས་ཀྱི་ས་གཞི་འབར་བར་གན་རྐྱལ་ལམ་
ཁ་སྦུབ་ནས་བཞག་སྟེ། ལྕགས་ཀྱི་ཐོ་བ་རབ་ཏུ་འབར་བས་བརྡུང་བ་
དང་།༑ རབ་ཏུ་ཚ་བ་ནི། གསལ་ཤིང་རྩེ་གསུམ་པས་གཤང་ལམ་ནས་
ཕྲག་པ་གཉིས་དང་སྤྱི་བོར་ཕུག་པས་སྔར་བཞིན་མེ་ལྕེ་འཁྲིགས་པ་
ལྕགས་ལེབ་མེ་རབ་ཏུ་འབར་བས་ལུས་དཀྲི་ཤིང་འགྱུར་བྱེད་འབར་
བས་གང་བའི་ལྕགས་ཟངས་སུ་བསྐོལ་ཏེ་ཤ་ལྤགས་ཞིག་ནས་ཀེང་

རུས་ཙམ་དུ་ལུས་པ་དང་། ཕྱུང་ནས་ཤ་ལྤགས་སྐྱེས་པའི་ཚེ་སླར་ཡང་
འཚེད་པའོ། །མནར་མེད་ནི་གནས་ཀྱི་ཕྱོགས་བཞི་ནས་དཔག་ཚད་
བརྒྱ་ཕྲག་དུ་མ་ཁྱབ་པའི་མེ་རབ་ཏུ་འབར་བ་དུ་མ་འདུས་ནས་བསྲེག་
ཅིང་ལྷའི་རྣ་བའི་མངོན་ཤེས་ཀྱིས་ཉམ་ཐག་པའི་སྐད་ལས་སེམས་
ཅན་ཡིན་པར་ཤེས་ཙམ་མོ།། །( ༢༢བ)གཞན་ཡང་ལྕེ་ཕུར་བ་བརྒྱས་
བརྒྱང་ནས་རྨོད་དོར་སྟོང་ལ་སོགས་པས་རྨེད་ཅིང་། ལྕགས་ཀྱི་སྐམ་པ་
དག་གིས་ཁ་ཕྱེ་སྟེ་ཟངས་ཞུན་བསྐོལ་བ་ཁར་བླུགས་པས་ཁ་དང་ལྐོག་
མ་རྒྱུ་མ་རྣམས་བསྲེགས་ཏེ་རོ་སྨད་ནས་འབྱུང་ངོ་། །དེ་ལྟ་བུའི་སྡུག་
བསྔལ་མྱོང་བའི་དུས་ཚད་ཡང་། བཤེས་སྤྲིང་ལས། དེ་ལྟར་སྡུག་བསྔལ་
ཤིན་ཏུ་མི་བཟད་ལོ། །།བྱེ་བ་ཕྲག་བརྒྱར་ཉམས་སུ་མྱོང་ཡང་ནི། །ཇི་
སྲིད་མི་དགེ་ཟད་པར་མ་གྱུར་པ།།དེ་སྲིད་སྲོག་དང་བྲལ་བར་མི་
འགྱུར་རོ། །ཞེས་པ་ལྟར་རོ། །ཉེ་འཁོར་བའི་སྡུག་བསྔལ་ནི། ཚ་དམྱལ་
བརྒྱད་ཀྱི་ཕྱོགས་བཞིར་མེ་མ་མུར་གྱི་འོབས་དང་། ཕྱི་སའི་འདམ་
དང་༑ སྤུ་གྲིས་གཏམས་པའི་ལམ་སོགས་དང༌། ཆུ་ཀླུང་རབ་མེད་བཞི་
བཞི་ཡོད་པ་ལས།མེ་མ་མུར་གྱི་འོབས་ལ་སེམས་ཅན་དེ་དག་གིས་
པུས་མོ་ནུབ་ཙམ་དུ་རྐང་པ་བཞག་པའི་ཚེ་ཤ་ཁྲག་ཀུན་འཇིག་ཅིང་།
བཏེགས་ཚེ་སླར་ཡང་སྐྱེ་བ་དང༌། ཕྱི་སའི་འདམ་བརྒལ་བ་ན་མགོ་བོ་
མན་ཆད་བྱིང་ཞིང་། མཆུ་རྣོན་པོའི་འབུ་མང་པོས་རྐང་ལ་ག ཏུགས་
ཤིང་འབྲུ་བ་དང་། སྤུ་གྲིའི་ལམ་དུ་རྐང་པ་བཞག་པའི་ཚེ་ཤ་སོགས་
གཅོད་ཅིང་། བཏེགས་པའི་ཚེ་སླར་ཡང་སྐྱེ་བ་དང༌། ནགས་ཚལ་རལ་
གྲིའི་ལོ་མ་ཅན་ནི་ནགས་ཚལ་དེའི་བསིལ་གྲིབ་ལ་འཁོད་པའི་ཚེ་ཤིང་

ལས་རལ་གྲི་ལྷགས་ཏེ་ལུས་ཀུན་གཤག་པ་དང༌། ཤལ་མ་ལིའི་ཚལ་ནི།
ཤིང་དེ་ལ་འཛེག་པའི་ཚེ་ཚེར་མ་རྣམས་མགོ་ཐུར་དང༌། འབབ་པའི་
ཚེ་གྱེན་དུ་བསྟན་ནས་ལུས་ཀུན་གཤག་པ་དང༌། ཆུ་ཀླུང་རབ་མེད་ནི་
ཆུ་བསྐོལ་( ༢ ༣ ན)གྱིས་གང་བའི་ནང་དུ་དབང་མེད་དུ་འཚེད་ཀྱང་
ཕྱིར་ཕྱུང་ནས་བཀྲེས་སོ། །སྐོམ་མོ། །ཟེར་བའི་ཚེ་ཟངས་ཞུན་ལ་སོགས་
པ་སྟེར་བའོ། །གསུམ་པ་གྲང་དམྱལ་ནི། འདི་ནས་དཔག་ཚད་སུམ་ཁྲི་
ཉིས་སྟོང་གི་འོག་ན་ཆུ་བུར་ཅན། དེ་ནས་དཔག་ཚད་ཉིས་སྟོང་ཉིས་
སྟོང་ན་གཞན་བདུན་ཡོད་པའི་གནས་ཀྱི་ཆགས་ཚུལ་ནི། འོག་གཞི་
འཁྱགས་རོམ་གྱི་ས་གཞི། ཕྱོགས་ཀུན་གངས་རིས་བསྐོར་བ། སྟེང་ནས་
བུ་ཡུག་འཚུབས་པ་སོགས་གྲང་དམྱལ་བརྒྱད་ཀ་མཚུངས་ཤིང་། དེ་ལ་
ཆུ་བུར་ཅན་ནི་ལྷགས་པ་ཆེན་པོ་ལུས་ལ་བཏབ་པས་ལུས་ཀུན་ཆུ་བུར་
ཆུ་བུར་རྡོལ་བ་ནི་ལུས་གྱིས་གང་བས་བཟོད་གླགས་མེད་པ་དང༌།
ཀུན་ནས་ཆུ་བུར་རྡོལ་ནས་མནར་བ་དང་། སོ་ཐམ་ཐམ་པ་ནི་སོ་ཡང་
ཐམ་གྱིས་འཐམས་པ་དང་། ཀྱེ་ཧུད་ནི་སྐད་ཞུམ་པས་ཀྱི་ཧུད་ཟེར་བ་
དང་༑ ཨ་ཆུ་ཟེར་བ་ནི་སྐད་ཞུམ་པས་ཨ་ཆུ་ཟེར་བ་དང༌། ཨུཏྤལ་ལྟར་
གས་པ་ནི་པགས་པའི་མདོག་སྔོ་ཞིང་ཁ་ལྔའམ་དེ་ལས་མང་ཙམ་དུ་
གས་པ་དང་། པདྨ་ལྟར་གས་པ་ནི་པགས་པའི་མདོག་དམར་ཞིང་ཁ་
བཅུའམ་དེ་ལས་མང་ཙམ་དུ་གས་པ་དང༌། པདྨ་ལྟར་ཆེར་གས་པ་ནི་
པགས་པའི་མདོག་ཤིན་ཏུ་དམར་ཞིང་ཁ་བརྒྱ་ཙམ་དུ་གས་པ་སྟེ། སྐྱེས་
རབས་ལས། མེད་པར་ལྟ་བ་ཚེ་རབས་ཕྱི་མ་ལ། །གནས་པ་དེ་ན་མུན་
ནག་རླུང་གྲང་ལྡང་། །དེས་ནི་རུས་པའང་འཇིག་པའི་ནད་སློང་ན། །

མཐོང་དང་ཐོས་པ་དང་།།དྲན་དང་བཀླགས་དང་གཟུགས་སུ་བགྱིས་
རྣམས་ཀྱང་། །འཇིགས་པ་བསྐྱེད་པར་འགྱུར་ན་མི་བཟད་པའི། །རྣམ་
སྨིན་ཉམས་( ༢ ༤ན)སུ་མྱོང་ན་སྨོས་ཅི་འཚལ། །མི་དགེའི་འབྲས་
འདི་རྣམས་ཀྱི་ས་བོན་ནི། །ལུས་ངག་ཡིད་ཀྱི་ཉེས་སྤྱོད་ཁྱོད་ཀྱིས་ནི། །
ཅི་ནས་དེ་རྡུལ་ཙམ་ཡང་མ་མཆིས་པ། །དེ་ལྟར་ཉིད་ཀྱི་རྩལ་གྱིས་
འབད་པར་མཛོད། །ཅེས་སོ། །གཉིས་པ་དུད་འགྲོའི་སྡུག་བསྔལ་ནི།
དུད་འགྲོ་བྱིང་ན་གནས་པ་རྣམས་ནི་རི་རབ་ཀྱི་ཆུ་མཚམས་མན་ཆད་
ཀྱི་མུན་པའི་ནང་དུ་འབྲུའི་ཕུང་པོ་སྤུངས་པ་ལྟར་ཡོད་ཅིང་། དེ་ཡང་
ཆེན་པོ་རྣམས་ཀྱིས་ཆུང་ངུ་ཁྱུར་མིད། ཆུང་ངུ་རྣམས་ཀྱིས་ཆེན་པོའི
ལུས་ཐལ་བྱུང་དུ་ཕུགས་ཏེ་ཟ་བ་སོགས་དང༌། འོག་མ་འོག་མ་རྣམས་
ཀྱི་དབུགས་ཀྱང་མི་ཕྱིན་པ་ལྟ་བུའི་སྡུག་བསྔལ་མི་བཟད་པ་དང་ལྡན་
ཞིང་༑ ཁ་འཐོར་བ་ནི་མི་ཡུལ་དང་ཀླུ་ཡུལ་ན་ཡོད་ཅིང་། དེ་དག་གི་
སྡུག་བསྔལ་ནི་བཤེས་སྤྲིང་ལས། དུད་འགྲོའི་སྐྱེ་གནས་ན་ཡང་བསད་
པ་དང་། །བཅིངས་དང་བརྡེག་སོགས་སྡུག་བསྔལ་སྣ་ཚོགས་པ། །ཞི་
འགྱུར་དགེ་བ་སྤངས་པ་རྣམས་ལ་ནི། །གཅིག་ལ་གཅིག་ཟ་ཤིན་ཏུ་མི་
བཟད་པ། །ཁ་ཅིག་མུ་ཏིག་བལ་དང་རུས་པ་དང་། །ཤ་དང་པགས་
པའི་ཆེད་དུ་འཆི་བར་འགྱུར། །དབང་མེད་གཞན་དག་རྡོག་པ་ལག་པ་
དང་༑ །ལྕག་དང་ལྕགས་ཀྱུ་གདབ་པས་བཏབ་སྟེ་བཀོལ། །ཞེས་
གསུངས་སོ། །ཚེ་ཚད་ནི། མཛོད་ལས། དུད་འགྲོ་རྣམས། མཆོག་རིང་
བསྐལ་པའོ། །ཞེས་ཚེ་རིང་བ་རྣམས་བསྐལ་པའི་བར་དུ་གནས་པར་
གསུངས་ཤིང་གཞན་དག་མ་ངེས་པའོ། །གསུམ་པ་ཡི་དྭགས་ཀྱི་སྡུག་

དགེ་བ་ལས་སྡུག་བསྔལ་ཀུན། །དེ་བཞིན་ངན་འགྲོ་ཐམས་ཅད་དོ། །
དགེ་ལས་བདེ་འགྲོ་ཐམས་ཅད་དང་། །སྐྱེ་བ་ཀུན་ཏུ་བདེ་བ་དང་། །
ཅེས་སོ། །འཕེལ་ཆེ་བ་ནི། ཚོམས་ལས། སྡིག་པ་ཆུང་ངུ་བྱས་པས་ཀྱང་། །
འཇིག་རྟེན་ཕ་རོལ་འཇིགས་ཆེན་དང༌། །ཕུང་ཀྲོལ་ཆེན་པོ་བྱེད་འགྱུར་
ཏེ༑ །ཁོང་པར་སོང་བའི་དུག་བཞིན་ནོ། །བསོད་ནམས་ཆུང་ངུ་བྱས་
པས་ཀྱང་། །འཇིག་རྟེན་ཕ་རོལ་བདེ་ཆེན་འདྲེན། །དོན་ཆེན་དག་ཀྱང་
བྱེད་འགྱུར་ཏེ། །འབྲུ་རྣམས་ཕུན་ཚོགས་སྨིན་པ་བཞིན། །ཞེས་གསུངས་
པ་ལྟར་རོ། །དཔེར་ན་རང་སངས་རྒྱས་གཅིག་ལ་གསེར་གྱི་དོང་ཙེ་
ཕུལ་བས་ཚེ་རབས་མང་པོར་ལག་པའི་མཐིལ་དུ་གསེར་གྱི་དོང་ཙེ་
དང་ལྡན་པར་སྐྱེས་པ་དང༌། སངས་རྒྱས་འཁོར་བཅས་ལ་ཚོང་དཔོན་
གྱིས་ཟླ་བ་གསུམ་དུ་རྟ་ཆས་ཀྱིས་བསོད་སྙོམས་ཕུལ་བས་འཁོར་ལོས་
བསྒྱུར་བའི་རྒྱལ་པོར་སྐྱེ་བར་ལུང་བསྟན་པ་དང་། བྲན་མོ་ཞེས་ཚིག་
རྩུབ་སྨྲས་པས་ཚེ་རབས་ལྔ་བརྒྱར་བྲན་དུ་སྐྱེས་པ་སོགས་མཐའ་ཡས་
སོ༑ །དེ་ལྟར་དཀར་ནག་གི་ལས་གཉིས་སྔོན་དུ་མ་སོང་བར་འབྲས་བུ་
བདེ་སྡུག་མྱོང་བ་མེད་པས་ལས་མ་བྱས་པ་དང་མི་ཕྲད་པ། བྱས་པ་
ཆུད་མི་ཟ་བ་ནི་ལུང་ལས། ལུས་ཅན་རྣམས་ཀྱི་ལས་རྣམས་ནི། །བསྐལ་
པ་བརྒྱར་ཡང་ཆུད་མི་ཟ། །ཚོགས་ཞིང་དུས་ལ་བབས་པ་ན། །འབྲས་བུ་
སྨིན་པ་ཉིད་དུ་འགྱུར། །ཞེས་གསུངས་པ་ལྟར་རོ། །སྤང་བླངས་བྱ་བའི་
ལས་ཀྱང་། ལུང་རྣམ་འབྱེད་ལས། ངག་རྣམས་བསྲུང་ཞིང་ཡིད་ཀྱིས་
རབ་བསྡམས་ཏེ། །ལུས་ཀྱི་མི་དགེ་བ་དག་མི་བྱེད་ཅིང་། །ཞེས་པ་ལྟར།
སྒོ་(༢༦ན)གསུམ་གྱི་ལས་སུ་འདུ་ལ། སྒོ་གསུམ་གྱི་ལས་ཀྱི་དབྱེ་བ་

མཐའ་ཡས་ཀྱང་ཆེ་ལོང་ཙམ་བསྡུས་ན་བཅུར་འདུ་སྟེ། མཛོད་ལས། དེ་
ལས་ཆེ་ལོང་བསྡུས་ནས་ནི། །ལས་ཀྱི་ལམ་ནི་བཅུར་གསུངས་སོ། །ཞེས་
གསུངས་པ་ལྟར་མི་དགེ་བཅུ་པོ་རེ་རེ་ལ་གཞི་བསམ་པ་སྦྱོར་བ་མཐར་
ཐུག་བཞི་རེ་ཡོད་པའི། སྲོག་གཅོད་ཀྱི་གཞི་ནི། རང་ལས་ཕ་རོལ་གྱི་
སེམས་ཅན་ནོ། །བསམ་པ་ལ་གསུམ་ལས། འདུ་ཤེས་ནི། སེམས་ཅན་
ཡིན་པ་ལ་སེམས་ཅན་ཡིན་པར་འདུ་ཤེས་པ་དང༌། སེམས་ཅན་ཡིན་
པ་ལ་སེམས་ཅན་མིན་པར་འདུ་ཤེས་པ་དང་། སེམས་ཅན་མིན་པ་ལ་
མིན་པར་འདུ་ཤེས་པ་དང་། སེམས་ཅན་མིན་པ་ལ་ཡིན་པར་འདུ་
ཤེས་པ་བཞི་ལས། དང་པོ་དང་གསུམ་པ་མ་འཁྲུལ་ཞིང་། གཉིས་པ
དང་བཞི་པ་འཁྲུལ་པའོ། །དེ་ཡང་ལྷས་སྦྱིན་གསོད་སྙམ་ནས་མཆོད་
སྦྱིན་བསད་ན་དངོས་གཞི་མི་འབྱུང་བས་འདུ་ཤེས་མ་འཁྲུལ་བ
དགོས་ཤིང་། གང་རུང་གསོད་སྙམ་ན་འདུ་ཤེས་མ་འཁྲུལ་བ་མི་དགོས་
སོ༑ །ཉོན་མོངས་པ་དུག་གསུམ་གང་རུང་། ཀུན་སློང་བསད་པར་
འདོད་པའོ། །སྦྱོར་བ་པོ་རང་གིས་བྱེད་པ་དང་། ཕ་རོལ་པོ་ལ་བྱེད་དུ་
འཇུག་པའོ། །སྦྱོར་བའི་ངོ་བོ་ནི་མཚོན་དང་། དུག་དང་། རིག་སྔགས་
ལ་སོགས་པ་སྟེ། མཐར་ཐུག་སྦྱོར་བ་དེའི་རྐྱེན་གྱིས་རང་གི་སྔར་ཤི་བ་
དགོས་ཏེ་རང་དང་མཉམ་དུ་ཤི་བ་དང་། རང་དེའི་སྔོན་དུ་ཤི་ན་
དངོས་གཞི་མི་སྐྱེད་དེ། མཛོད་ལས། སྔར་དང་མཉམ་དུ་ཤི་བ་ལ། །
དངོས་མེད་ལས་གཞན་བསྐྱེད་ཕྱིར་རོ། །( ༢༦བ) ཞེས་གསུངས་པ་
ལྟར་རོ། །མ་བྱིན་ལེན་གྱི་གཞི་ནི་གཞན་གྱིས་བདག་ཏུ་བཟུང་བའི་
རྫས་རྣམས་སོ། །འདུ་ཤེས་དང་ཉོན་མོངས་སྔར་བཞིན། ཀུན་སློང་ནི་

མ་བྱིན་ཀྱང་ཕ་རོལ་ལས་ལེན་པར་འདོད་པའོ། །སྦྱོར་བ་ནི་སྔར་དང་
འདྲ༑ སྦྱོར་བའི་ངོ་བོ་ནི་མཐུས་འཕྲོག་པའམ་འཇབ་ནས་བརྐུས་ཀྱང་
རུང་ལ། བུན་དང་། གཡོ་ཐབས་དང༌། ཕ་རོལ་པོ་ལ་གནོད་པའི་ཕྱིར་
དུ་བྱེད་ཀྱང་འདྲའོ། །མཐར་ཐུག་ཐོབ་བློ་སྐྱེས་པ་སྟེ། དེ་ཡང་འཕྲོག་པ་
དང་རྐུར་འཇུག་པ། ་ལ་ཐོབ་བློ་སྐྱེས་པས་ཆོག་གོ །ལོག་གཡེམ་གྱི་
གཞི་ནི་རབ་ཏུ་བྱུང་བས་མི་ཚངས་སྤྱོད་གང་བྱས་ཀྱང་ལོག་གཡེམ་
ཡིན་ལ། ཁྱིམ་པས་ནི་མ་དང་སྲིང་མོ་སོགས་བགྲོད་བྱ་མ་ཡིན་པ་དང་།
ཁ་དང་བཤང་ལམ་སོགས་ཡན་ལག་མིན་པ་དང་། བླ་མ་དང་མཆོད་
རྟེན་གྱི་ཉེ་འཁོར་སོགས་གནས་མིན་པ་དང་། སྦྲུམ་མ་དང་བསྙེན་
གནས་སོགས་དུས་མིན་པའོ། །འདུ་ཤེས་ནི། བསྡུ་བ་ལས་དེར་འདུ་
ཤེས་པ་ཞེས་གསུངས་ཤིང་། འདུལ་བ་ལས་འདུ་ཤེས་འཁྲུལ་བ་དང་མ་
འཁྲུལ་བ་འདྲ་བར་གསུངས་ལ། མཛོད་འགྲེལ་ལས། རང་གི་ཡིན་པའི་
འདུ་ཤེས་ཀྱིས་གཞན་གྱི་ཆུང་མ་སྤྱད་ན་ལོག་གཡེམ་དུ་མི་འགྱུར་ཞིང་།
ཕ་རོལ་པོའི་ཆུང་མ་ལ་དེ་ལས་གཞན་གྱི་ཆུང་མར་འཁྲུལ་ནས་ཞུགས་
ན་ལོག་གཡེམ་དུ་འགྱུར་བར་གསུངས་སོ། །ཉོན་མོངས་ནི་སྔར་བཞིན།
ཀུན་སློང་ནི་བགྲོད་པར་འདོད་པ། སྦྱོར་བ་ནི་དེའི་དོན་ལ་རྩོལ་བ།
མཐར་ཐུག་ནི་གཉིས་ཀྱི་གཉིས་སྤྲད་པའོ། །རྫུན་གྱི་གཞི་ལ་གཉིས་ཡོད་
པའི༑ བརྗོད་པའི་གཞི་ནི། མཐོང་བ་དང་། ཐོས་པ་( ༢༧ན)དང་། བྱེ་
བྲག་ཕྱེད་པ་དང་། རྣམ་པར་ཤེས་པ་དང༌། དེ་ལས་བཟློག་པ་བཞི་
རྣམས་སོ། །གོ་བར་བྱ་བའི་ཡུལ་ནི་ཕ་རོལ་པོས་དོན་གོ་བའོ། །འདུ་
ཤེས་ནི་མཐོང་བ་སོགས་ལ་མ་མཐོང་བ་སོགས་སུ་བསྒྱུར་བའོ། །ཉོན་

འདུ་ཤེས་ཉོན་མོངས་གསུམ་ནི་ཚིག་རྩུབ་དང་འདྲ། ཀུན་སློང་ནི་
བསད་པ་དང་བརྡེག་པར་འདོད་པ་དང༌། ལོངས་སྤྱོད་རྣམས་རྒུད་ན་
སྙམ་པ་ལ་སོགས་པའོ། །སྦྱོར་བ་བསམ་པ་དེ་ཉིད་ལ་སྦྱོར་བ་བྱས་པ།
མཐར་ཐུག་བརྡེག་པ་སོགས་བྱ་བར་ཐག་བཅད་པའོ། །ལོག་ལྟའི་གཞི་
ནི་ལས་འབྲས་ལ་སོགས་པ་ཡོད་པ་སྟེ།  ཿ འདུ་ཤེས་ནི་ལས་འབྲས་ལ་
སོགས་པ་མེད་པའི་དོན་ལ་འདུ་ཤེས་པ། ཉོན་མོངས་སྔར་བཞིན། ཀུན་
སློང་སྐུར་བ་འདེབས་འདོད་པ། སྦྱོར་བ་བསམ་པའི་དོན་དེ་ལ་སྦྱོར་བ་
བརྩམས་པ། མཐར་ཐུག་ནི་སྐུར་བ་གདབ་པར་ངེས་པའོ། །དེ་ལ་རྒྱུ་
དང་འབྲས་བུ་དང་བྱེད་པ་པོ་ཡོད་པའི་དངོས་པོ་ལ་སྐུར་བ་འདེབས་
པ་བཞི་དང་། བྱེད་པ་ལ་སྐུར་བ་འདེབས་པ་ལ་འདེབས་འཛིན་དང་།
འགྲོ་འོང་དང་། སྐྱེ་འགྱུར་གྱི་བྱེད་པར་སྐུར་བ་གསུམ་ཡོད་དེ། །དེ་ཡང་
ཡིད་ལས་སེམས་པ་ལས་ཡིན་ལ་ལས་ལམ་མ་ཡིན་ཡིད་ཀྱི་གསུམ་ནི་
ལས་མིན་ཀྱང་ལས་ལམ་ཡིན། ལུས་ངག་གི་བདུན་ནི་གཉིས་ཀ་ཡིན་
ནོ༑ །མི་དགེ་བཅུའི་ལྕི་ཡང་ནི། བསམ་པས་ལྕི་བ་ནི་དུག་གསུམ་དྲག་
པོས་བྱེད་པ། སྦྱོར་བའི་ལྕི་བ་སྲོག་གཅོད་བྱས་སམ་བྱེད་པ་ལ་རངས་
པའི་སེམས་དང་ལྡན་པ། རང་གཞན་གྱིས་སྲོག་གཅོད་བྱས་པ་ལ་
དགའ་བས་བསྔགས་པ་བརྗོད་པ། ལན་རེ་ལ་( ༢༨ན) མང་པོ་གསོད་
པ༑ སྡུག་བསྔལ་དྲག་པོ་བསྐྱེད་ནས་གསོད་པ་དང་། བཀྲེན་པ་དང་།
ཉམ་ཐག་པ་དང་། · སྙིང་རྗེ་བའི་སྨྲེ་སྔགས་འདོན་པ་གསོད་པའོ། ། །
གཉེན་པོ་མེད་པ་ལས་ལྕི་བ་བསྙེན་སྡོམ་ཙམ་ལ་ཡང་མི་གནས་པ་
དང་༑ དགེ་འདུན་སོགས་ལ་བསོད་ནམས་དང་། མངོན་དུ་སྨྲ་བ། ཕྱག་

འཚལ་བ། འདུད་པའི་སེམས་སོགས་མེད་པའོ། །ལོག་པར་ཞེན་
ལྕི་བ་མཆོད་སྦྱིན་བྱེད་པའི་ཆོ་ག་ལ་བརྟེན་པའི་ཆོས་ཕྱིར་ཕྱུགས་
གསོད་པ་དང་། ལོག་ལྟ་གང་རུང་ལ་བརྟེན་ནས་གསོད་པའོ། །གཞི་
ལས་ལྕི་བ་ནི། དུད་འགྲོ་ལུས་བོང་ཆེ་བ། ཕ་མ་དང༌། མཛའ་བཤེས་
དང་༑ བླ་མ་དང་། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་
ཕྱུངས་པ་སོགས་སོ། །ལྷག་མ་དགུ་ལའང་གཞི་མ་གཏོགས་པ་དེ་དང་
འདྲ༑ མ་བྱིན་ལེན་གཞི་ལས་ལྕི་བ་ནི། སློབ་མི་སློབ་པའི་དགེ་འདུན་
དང་༑ མཆོད་རྟེན་གྱི་རྫས་སོགས་འཕྲོག་པའོ། །དེས་གཞན་རྣམས་ཀྱང་
ཤེས་པར་བྱ། དགེ་བའི་ལས་ལམ་བཅུ་ནི། སྲོག་གཅོད་སྤོང་བ་ལྟ་བུ་ལ་
མཚོན་ན། གཞི་ནི་སེམས་ཅན་གཞན།བསམ་པ་ནི་ཉེས་དམིགས་
མཐོང་ནས་སྤོང་འདོད་པ། སྦྱོར་བ་ནི་གསོད་པ་ཡང་དག་པར་
བསྡམས་པའི་འདུ་བྱེད། མཐར་ཐུག་ནི་བསྡམས་པ་ཡང་དག་པར་
རྫོགས་པའི་ལུས་ཀྱི་ལས་ཏེ། དེས་ལྷག་མ་གཞན་རྣམས་ཀྱང་འདྲ། དགེ་
མི་དགེའི་ལས་ཀྱི་བདག་འབྲས་ནི་སྲོག་གཅོད་ཀྱི་བདག་འབྲས་བཟའ་
བ ཏུང་སྨན་འབྲས་བུ་སོགས་ནུས་པ་ཆུང་ཞིང་ནད་སྐྱེད་པ། མ་བྱིན་
ལེན་གྱི་འབྲས་བུ་ཉུང་བ་( ༢༨བ) དང་། མི་སྨིན་དང་། ཐན་པ་ཆེ་བ།
ལོག་གཡེམ་གྱིས། ས་ཕྱོགས་བཤང་གཅི་དང་འདམ་རྫབ་ལྗིན་མང་བ།
མི་གཙང་བས་གང་བ། རྫུན་སྨྲ་བས། ཞིང་དང་གྲུ་སྤྱོད་པའི་ལས་
མཐའ་མི་རྒྱས་ཤིང་མི་མཐུན་པ་དང་། གཞན་གྱིས་བསླུ་བ་དང་།
འཇིགས་པ་མང་པོ་དང་ལྡན་པའི་ཕྱོགས་སུ་སྐྱེ། ཕྲ་མས། ཕྱོགས་འབར་
འབུར་མང་བ། མཐོ་དམན་ཆེ་བ། བགྲོད་པར་དཀའ་བ་དང་འཇིགས་

ཅན་ཐམས་ཅད་དབང་དུ་བསྡུ་བ། ལུས་ངག་གིས་གཞན་མི་བསླུ་ཞིང་
ཚིག་བཙུན་པ་བསྡུ་བཞིས་གཞན་དོན་འགྲུབ་པ། སྐྱེ་བོ་ཀུན་གྱི་མཆོད་
པའི་གནས་སུ་གྱུར་པས་དབང་ཆེ་བར་གྲགས་པས་བྱས་པ་གཟོ་བ་
དང་༑ གང་བསྒོ་བ་མྱུར་དུ་ཉན་ཅིང་རང་གི་དོན་སྒྲུབ་པ། ཕོའི་དབང་
པོ་དང་ལྡན་པའི་སྐྱེས་པར་གྱུར་ནས་འཁོར་གྱིས་མི་འཇིགས་པ་དང་།
ལམ་དང་དབེན་པ་སོགས་སུ་གནས་པ་ལ་གེགས་མེད་པ། སྟོབས་དང་
ལྡན་པས་རང་གཞན་གྱིས་གནོད་པ་ཆུང་ཞིང་ནད་མེད་པ། རང་
གཞན་གྱི་དོན་ལ་སྤྲོ་ཤུགས་བརྟན་པའི་སྟོབས་ཐོབ་ནས་མངོན་ཤེས་
མྱུར་དུ་ཐོབ་པས་རྣམ་སྨིན་གྱི་ཡོན་ཏན་བརྒྱད་ཀྱི་རྒྱུར་གཞན་ལ་མི་
འཚེ་བར་སྲོག་སྐྱོབས་པ་དང་། ནད་གཡོག་བྱ་བ། རྟེན་ལ་མར་མེ་དང་
ན་བཟའ་གསར་པ། · ཚོན་རྩི་འབུལ་བ་དང་། རྒྱན་འབུལ་བ། ཕྲག་དོག་
སྤངས་པ། ང་རྒྱལ་བཅོམ་ནས་ཀུན་ལ་བྲན་ལྟར་གུས་པ། དཀོན་མཆོག་
གསུམ་དང་བླ་མ་ལ་ཁྲི་དང་སྟན་བཟང་པོ་འབུལ་བ། ཡོན་ཏན་གྱི་
ཞིང་ཁྱད་པར་ཅན་དང་། སྡུག་( ༢༩བ) བསྔལ་བ་དང་། ཡོ་པྱད་མེད་
པ་ལ་ཡོ་བྱད་སྟེར་བ། ངག་གིས་མི་དགེ་བ་བཞི་སྤོང་བ། ཚེ་ཕྱི་མར་
ཡོན་ཏན་སྣ་ཚོགས་འགྲུབ་པའི་སྨོན་ལམ་འདེབས་པ། ཕ་མ་དང་
མཁན་སློབ་སོགས་ལ་མཆོད་པ་བྱེད་པ། སྐྱེས་པའི་ཡོན་ཏན་ལ་དགའ་
ཞིང་བུད་མེད་ལ་ཉེས་དམིགས་སུ་ལྟ་བ། ཕོའི་དབང་པོ་གཅོད་པ་ཐར་
པར་བྱེད་པ། སྨན་བླའི་མཚན་བརྗོད་པ། གཞན་གྱིས་མི་ནུས་པ་རང་
གིས་བྱེད་པ་སྟེ་རྣམ་སྨིན་གྱི་རྒྱུ་བརྒྱད་པོ་དེ་བསམ་པ་དག་པས་སྒྲུབ་
པོ༑ །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་

དུ༑ ལུས་སྲོག་གཡོ་བ་ཆུ་ཡི་ཆུ་བུར་བཞིན། །མྱུར་དུ་འཇིག་པའི་འཆི་བ་
དྲན་པ་དང་། །ཤི་བའི་རྗེས་སུ་ལུས་དང་གྲིབ་མ་བཞིན། །དཀར་ནག་
ལས་འབྲས་ཕྱི་བཞིན་འབྲངས་པ་ལ། །ངེས་པ་བརྟན་པོ་རྙེད་ནས་ཉེས་
པའི་ཚོགས། །ཕྲ་ཞིང་ཕྲ་བ་རྣམས་ཀྱང་སྤོང་བ་དང༌། །དགེ་ཚོགས་
མཐའ་དག་སྒྲུབ་པར་བྱེད་པ་ལ། །རྟག་ཏུ་བག་དང་ལྡན་པར་བྱིན་
གྱིས་རློབས། །ཞེས་སོགས་ཀྱིས་གསོལ་འདེབས་གང་དྲག་བྱའོ། །
བག་མེད་པ་ལྟུང་བ་འབྱུང་བའི་སྒོ་ཡིན་པས་སྡུག་བདེན་གྱི་ཉེས་
དམིགས་དང་ཀུན་འབྱུང་གི་འཇུག་ཚུལ་བསམས་ཏེ། དེ་ལས་གྲོལ་
བའི་ལམ་བདེན་བསླབ་པ་གསུམ་ལ་བག་ཡོད་ཀྱིས་ཉམས་སུ་ལེན
པའི་སྐྱེས་བུ་འབྲིང་དང་ཐུན་མོང་བའི་ལམ་ལ་སློབ་ཚུལ་ནི། །
རྩ་བ། སྲིད་གསུམ་བདེ་བ་རྩྭ་རྩེའི་ཟིལ་པ་བཞིན། །
ཡུད་ཙམ་ཞིག་གིས་འཇིག་པའི་ཆོས་ཅན་ཡིན། །
ནམ་ཡང་མི་འགྱུར་ཐར་པའི་གོ་འཕང་མཆོག
དོན་དུ་གཉེར་བ་རྒྱལ་སྲས་ལག་ལེན་ཡིན། །
་ཞེས་( ༣་ན) གསུངས་ཏེ། དོན་ནི། སྲིད་པ་ཁམས་གསུམ་གྱི་ཟག་
བཅས་ཀྱི་བདེ་བ་རྣམས་རྩྭའི་རྩེ་མོ་ལ་ཆགས་པའི་ཟིལ་པའི་ཐིགས་པ་
བཞིན་དུ་སྐད་ཅིག་ཡུད་ཙམ་ཞིག་གིས་འཇིག་པའི་ཆོས་ཅན་ཡིན་
པའི་ངང་ཚུལ། བསམས་ཏེ་དུས་གསུམ་དུ་ནམ་ཡང་འཕེལ་འགྲིབ་
མེད་ཅིང་མི་འགྱུར་བ་ཐར་པའི་གོ་འཕང་མཆོག་ཏུ་གྱུར་པ་སངས་
རྒྱས་ཀྱི་གོ་འཕང་དོན་དུ་གཉེར་བ་རྒྱལ་བའི་སྲས་པོ་རྣམས་ཀྱི་ལག་
ལེན་ཡིན་ཞེས་པའོ། །དེ་ཡང་ཐར་པ་ནི་ཁམས་གསུམ་གྱི་ལས་ཉོན་

གྱིས་རང་དབང་མེད་པར་བཅིངས་པ་ལས་གྲོལ་བ་ཡིན་ལ། དེ་དོན་དུ་
གཉེར་བའི་ཐབས་ལ་སྡུག་བདེན་འཁོར་བའི་ཉེས་དམིགས། ཀུན་
འབྱུང་འཁོར་བའི་འཇུག་རིམ་བསམ་དགོས་པ་ནི་རྗེ་བླ་མས། སྡུག་
བདེན་ཉེས་དམིགས་བསམ་ལ་མ་འབད་ན། །ཐར་པ་དོན་གཉེར་ཇི་
བཞིན་མི་སྐྱེ་ཞིང་། ། ཀུན་འབྱུང་འཁོར་བའི་འཇུག་རིམ་མ་བསམས་
ན༑ །འཁོར་བའི་རྩ་བ་གཅོད་ཚུལ་མི་ཤེས་པས། །སྲིད་ལས་ངེས་འབྱུང་
སྐྱོ་ཤས་བསྟེན་པ་དང་། །འཁོར་བར་གང་གིས་བཅིངས་པ་ཤེས་པ་
གཅེས༑ །ཞེས་གསུངས་པ་ལྟར་སྡུག་བདེན་གྱི་ཉེས་དམིགས་ལ་སྤྱིའི་
སྡུག་བསྔལ་དང་། སོ་སོའི་སྡུག་བསྔལ་གཉིས་ཡོད་པའི་དང་པོ་ལ་སྐྱེ་
བའི་སྡུག་བསྔལ་ནི། སློབ་སྤྲིངས་ལས། ཤིན་ཏུ་མི་བཟད་དྲི་ང་མི་
གཙང་བཅེར་བའི་འགག །རབ་ཏུ་དོག་པ་མུན་ནག་འཐིབས་པོར་
འདུག་པ་ཡི། །མངལ་གནས་དམྱལ་བ་ལྟ་བུའི་ནང་དུ་དེ་ཞུགས་ནས། །
ལུས་སོགས་བསྐུམས་ལ་སྡུག་བསྔལ་ཆེན་པོ་བརྣག་དགོས་སོ། །དེ་
( ༣་བ)ནི་རིམ་གྱིས་ཏིལ་མར་བཙིར་སྤྱད་སྲ་བ་ཡིས། །བཙིར་པ་
ལྟར་བཅས་དེ་ནས་རེ་ཞིག་ལྟར་བཙས་ཏེ། །འོན་ཀྱང་མོད་ལ་དེ་སྲོག་
མི་འདོར་གང་ཡིན་པ། །སྡུག་བསྔལ་ཉེས་པར་སྤྱད་པས་རྣམ་པར་མཐོ་
བརྩམས་མོད། །ཅེས་སོགས་གསུངས་པ་ལྟར་བཙས་པའི་ཚེ་ན་བ་ལང་
གི་པགས་པ་དམར་བཤུས་བྱས་པ་ལྟ་བུའི་སྡུག་བསྔལ་དང་། སྟན་
འཇམ་པོ་ལ་བཞག་པའི་ཚེའང་ཚེར་དོང་དང་མེ་དོང་དུ་བཞག་པ་ལྟ་
བུའི་སྡུག་བསྔལ་དང་། གཞན་གྱིས་རེག་པའི་ཚེ་ན་བྱིའུ་ཁྲས་ཁྱེར་བ་
ལྟ་བུའི་སྡུག་བསྔལ་དང་ལྡན་པས་དེས་ན་བྱིས་པ་རྟག་ཏུ་ངུ་བ་ཡང་

དེས་ཡིན་ཞེས་སྐྱེས་བུ་དམ་པ་རྣམས་གསུངས་སོ། །དེ་ལྟར་སྐྱེ་བ་
བླངས་པ་ལ་བརྟེན་ནས་ལུས་ལ་ནད་རྣམ་པ་མང་པོ་འབྱུང་ཞིང་དེ་ལ་
བརྟེན་པའི་སྡུག་བསྔལ་དཔག་ཏུ་མེད་པ་སྐྱེད་པ་ནི། རྒྱ་ཆེར་རོལ་པ་
ལས༑ ནད་བརྒྱ་མང་དང་ནད་ཐེབས་སྡུག་བསྔལ་གྱིས། །འགྲོ་བ་གཙེས་
ཏེ་མི་ཡིས་རི་དྭགས་བཞིན། །རྒ་དང་ན་བས་བཅོམ་པའི་འགྲོ་ལྟོས་ལ། །
སྡུག་བསྔལ་ལས་ནི་འབྱུང་བ་མྱུར་ཤོད་ཅིག །དཔེར་ན་དགུན་སྨད་
རླུང་དང་ཁ་བ་ཆེ། །རྩ་ཤིང་གེལ་བ་ནགས་སྨན་མདངས་ཀྱང་འཕྲོག །
དེ་ལྟར་ནད་འདིས་འགྲོ་བའི་མདངས་འཕྲོག་ཅིང་།  ོ །དབང་པོ་
གཟུགས་དང་སྟོབས་ནི་ཉམས་པར་བྱེད། །ནོར་འབྲུ་ནོར་ཆེན་ཐ་མར་
ཟད་པར་བྱེད། །ནད་ནི་རྟག་ཏུ་འགྲོ་བ་བརྙས་པར་བྱེད། །གནོད་པ་
བྱེད་ཅིང་སྡུག་ལ་སྡང་བར་བྱེད། །ཡོངས་སུ་གདུང་བྱེད་མཁའ་ལས་ཉི་
མ་བཞིན། །ཞེས་པ་ལྟར་ན་བས་ཤ་ཞུ་པགས་པ་སྐམ་པ་སོགས་ལུས་ཀྱི་
རང་བཞིན་འགྱུར་བ། (༣༡ན) འབྱུང་བ་འཁྲུགས་པས་སེམས་ལ་མི་
བདེ་བ་སྐྱེད་པ་ཉིན་མཚན་འདའ་ཞིང་། ལོངས་སྤྱོད་ཡིད་དུ་འོང་བ་
སྤྱད་དབང་མེད་པར་བཟའ་བཏུང་དང་སྨན་དཔྱད་མེ་བཙའ་སོགས་
བཟོད་དཀའ་བའི་སྡུག་བསྔལ་དུ་མ་བསྟེན་དགོས་ཤིང༌། དེས་ཀྱང་མི་
འཚོ་བར་སྲོག་དང་འབྲལ་བར་འགྱུར་བ་མཐོང་ནས་སྡུག་བསྔལ་
དཔག་མེད་འབྱུང་ངོ་། །རྒ་བའི་སྡུག་བསྔལ་ནི། རྒྱ་ཆེར་རོལ་པ་ལས།
རྒ་བས་གཟུགས་སྡུག་གཟུགས་མི་སྡུག་པར་བྱེད། །རྒ་བས་གཟི་བརྗིད་
འཕྲོག་ཅིང་མཐུ་སྟོབས་འཕྲོག །རྒ་བས་བདེ་བ་འཕྲོག་ཅིང་བརྙས་
པར་བྱེད། །རྒ་བས་འཆི་བྱེད་རྒ་བས་མདངས་ཀྱང་འཕྲོག །ཅེས་

གསུངས་པ་ལྟར་རྒ་བས་ལུས་ཀྱི་མདངས་འཕྲོག་ཅིང་མགོའི་སྐྲ་བྱི་
ཞིང་དཀར་བ། སྨྲ་ན་ངག་ལྡིབ་ཅིང༌། འགྲོ་ན་གོམ་པ་འཁྱོར་བ། ཀུན་
གྱིས་བརྙས་པའི་གནས་སུ་བྱེད་པ་སོགས་སྡུག་བསྔལ་དཔག་ཏུ་མེད་
པ་ཡོད་པ་ཡང་ཡང་བསམ་མོ། །འཆི་བའི་སྡུག་བསྔལ་ཀྱང་དེ་ཉིད་
ལས༑ འཆི་དང་འཕོ་དང་འཆི་འཕོ་དུས་བྱེད་པ། །འཕང་ཞིང་སྡུག་
པའི་སྐྱེ་བོ་རྟག་ཏུ་འབྲལ། །ཕྱིར་མི་འོང་ཞིང་ཕྲད་པར་འགྱུར་མ་ཡིན། །
ལྟར་སེར་སྣས་བསགས་པའི་ལོངས་སྤྱོད་ཐམས་ཅད་དང་། ཉེ་དུ་
ཆགས་ཞེན་བྱེད་པ་ཐམས་ཅད་དང་། ཐ་ན་རང་གི་ལུས་ཀྱང་བོར་
ནས་དབང་མེད་དུ་འཆི་བ་སོགས་ཡང་ཡང་བསམ་ཞིང་བདག་ཀྱང་
འདི་ལྟ་བུའི་རང་བཞིན་ལས་མ་འདས་སོ་སྙམ་ནས་ཡིད་འབྱུང་
ཤུགས་དྲག་( ༣༡ བ)ཏུ་བསྒོམ་ཞིང༌། ཚིགས་བཅད་འདི་དག་ཕྱོགས་
བཅུའི་སངས་རྒྱས་རྣམས་ཀྱིས་རྒྱལ་བུ་གཞོན་ནུ་དོན་གྲུབ་པ་རབ་ཏུ་
བྱུང་ནས་མྱུར་དུ་འཚང་རྒྱ་བར་བསྐུལ་བའི་ཚིགས་བཅད་ཡིན་ལ་
བྱིན་རླབས་ཀྱི་ཚན་ཁ་ཤིན་ཏུ་ཆེ་བས་བློ་ལ་བཟུང་སྟེ་དོན་ལ་ཡང
ཡང་བསམ་ནས་ངེས་འབྱུང་སྐྱེ་སླ་གསུངས། དེ་ཡང་སྡུག་བསྔལ་དྲུག་
ལས་མ་ངེས་པའི་སྡུག་བསྔལ་ནི་བཤེས་སྤྲིང་ལས། ཕ་ནི་བུ་ཉིད་མ་ནི་
ཆུང་མ་ཉིད། །སྐྱེ་བོ་དགྲར་གྱུར་པ་ཡང་བཤེས་ཉིད་དང་། །ལྡོག་པ་
ཉིད་དུ་མཆི་བས་དེ་སླད་དུ། ¯ །འཁོར་བ་ཉིད་ན་ངེས་པ་འགའ་མ་
མཆིས༑ །ཞེས་དང་། དཔུང་བཟང་གིས་ཞུས་པ་ལས་ཀྱང་། རེ་ཞིག་
ཅིག་ན་དགྲ་ཡང་མཛའ་བོར་འགྱུར། །ཞེས་སོགས་ལྟར་དང་། མི་

བཅས་ཀྱི་ཡུལ་འདི་དག་རྣམས་ཤིན་ཏུ་ཚ་བའི་རྨ་འབྲས་ལ་ཆུ་བསིལ་
བ་དང་ཚྭ་ཆུ་བཏབ་པ་ལྟར་དང་དེ་གཉིས་དང་བྲལ་བའི་འབྲལ་ལྟར་
རིམ་པ་བཞིན་འགྱུར་བའི་སྡུག་བསྔལ་དང་། སྡུག་བསྔལ་གྱི་སྡུག་
བསྔལ་དང་། ཁྱབ་པ་འདུ་བྱེད་ཀྱི་སྡུག་བསྔལ་གྱི་རང་བཞིན་ཡིན་པས་
དེ་ལས་རིམ་པ་བཞིན་དུ་འདོད་ཆགས་དང་། ཞེ་སྡང་དང་། གཏི་མུག་
སྐྱེ་བས་འཁོར་བ་ན་ངོ་བོ་ཉིད་ཀྱི་བདེ་བ་མེད་ཚུལ་ཡང་ཡང་བསམ་
མོ༑ །སོ་སོའི་སྡུག་བསྔལ་ནི་ངན་སོང་གསུམ་གྱི་སྡུག་བསྔལ་སྔར་ལྟར་
ལ༑ མིའི་སྡུག་བསྔལ་ནི། ཚེ་ཐུང་བ། ལོངས་སྤྱོད་( ༣༢བ)ཀྱིས་དབུལ་
བ༑ སྔར་བཤད་པའི་སྐྱེ་རྒ་སོགས་ཀྱི་སྡུག་བསྔལ་དཔག་ཏུ་མེད་པ་ཡོད་
པ་ནི་ཚོམས་ལས། ངན་འགྲོའི་སྡུག་བསྔལ་མ་ལུས་པ། །མི་རྣམས་ལ་
ཡང་ཡོད་པར་སྣང་། །སྡུག་བསྔལ་གཟིར་བས་དམྱལ་བ་མཚུངས། །
དབུལ་བས་གཤིན་རྗེའི་འཇིག་རྟེན་པ། །འདི་ཡི་དུད་འགྲོའི་སྡུག་
བསྔལ་ཡང་། །མཐུ་ལྡན་སྟོབས་ཀྱིས་མཐུ་མེད་པ། །རྣམ་པར་གནོན་
ཞིང་འཚེ་བ་དག །ཆུ་བོ་ལྟ་བུ་ཉིད་ཡིན་ནོ། །ཞེས་གསུངས་པ་ལྟར་
དང་༑ ལྷ་མ་ཡིན་གྱི་སྡུག་བསྔལ་ནི། ལྷ་མ་ཡིན་ཕལ་ཆེར་ལྷའི་དཔལ་
འབྱོར་ལ་ཕྲག་དོག་གིས་སྡང་བའི་ཡིད་ཀྱིས་སྡུག་བསྔལ་ཆེ་ཞིང་དེ་
དག་ལ་བདེན་པ་མཐོང་བའི་སྐལ་བ་མེད་པ་སོགས་དང་། ལྷའི་སྡུག་
བསྔལ་ནི། ལྷ་རྣམས་འཆི་ལྟས་སྟན་ལ་མི་དགའ་བ་དང་། མེ་ཏོག་གི་
ཕྲེང་བ་རྙིང་བ། གོས་ལ་དྲི་མ་ཆགས་པ། ལུས་ལ་སྔོན་མེད་པའི་རྡུལ་
འབྱུང་བ། ལུས་ཀྱི་ཁ་དོག་མི་སྡུག་པར་འགྱུར་བ་སྟེ་སྡུག་བསྔལ་དེ་
དག་ཞག་ལྔའི་བར་དུ་མྱོང་དགོས་པས་དེ་ཡང་འདོད་ལྷ་དང་པོ་རྒྱལ་

མི་གནས། །མཁའ་ལ་ལྡིང་བའི་བྱ་དང་མཚུངས། །བྱིས་པའི་སྟོབས་
ཀྱིས་མདའ་འཕངས་ལྟར། །དེ་ནི་ལྟུང་བའི་མཐའ་ཅན་ཡིན། །ཞེས་
གསུངས་པ་ལྟར་ཁམས་གསུམ་གང་དུ་སྐྱེས་ཀྱང་སྡུག་བསྔལ་ལས་མ་
འདས་ཤིང་། སྡུག་བསྔལ་དེ་དག་གི་རྒྱུའི་གཙོ་བོ་ནི་ལས་ཉོན་གྱི་ཀུན་
འབྱུང་དང་། དེའི་ནང་ནས་ཀྱང་ཉོན་མོངས་( ༣༣བ)པའི་ཀུན་
འབྱུང་གཙོ་བོ་ཡིན་ལ། · ཉོན་མོངས་མཐའ་ཡས་ཀྱང་བསྡུ་ན་རྩ་ཉོན་
དྲུག་ཏུ་འདུ་བས་རང་གི་ལུས་དང་ལོངས་སྤྱོད་ལ་སྲེད་པའི་ཆགས་པ་
དང་༑ གཞན་གྱི་ལུས་དང་ལོངས་སྤྱོད་ལ་སྡང་བའི་ཁོང་ཁྲོ། དགྲ་
གཉེན་བར་མ་ལ་གཏི་མུག །རིགས་རུས་ཡོན་ཏན་སོགས་ལ་བརྟེན་
པའི་ང་རྒྱལ། བླང་དོར་ལ་རྨོངས་པའི་མ་རིག་པ། ཕུང་པོ་ལ་དམིགས་
ནས་ང་དང་ང་ཡི་བར་འཛིན་པའི་འཇིག་ལྟ། ང་རྟག་པ་དང་། ཐེར་
ཟུག་དང་། ང་དེ་ཕྱི་མར་མི་འགྲོ་བའི་ཆད་པར་ལྟ་བའི་མཐར་ལྟ་དང་།
ལས་འབྲས་སོགས་མེད་པར་ལྟ་བའི་ལོག་ལྟ། འཇིག་ལྟ་མཐར་ལྟ་ལོག་
ལྟ་གསུམ་གང་རུང་དང་དེ་དག་བསྐྱེད་པའི་ཕུང་པོ་ལ་དམིགས་པའི་
ཤེས་རབ་ཉོན་མོངས་ཅན་ལྟ་བ་མཆོག་འཛིན་དང་། མེ་ལྔ་བརྟེན་པ་
སོགས་ཚུལ་ཁྲིམས་དང་། ཁྱི་ལྤགས་ཀྱི་གཡང་གཞི་འཆང་བ་སོགས་
བརྟུལ་ཞུགས་མཆོག་འཛིན་གྱི་ལྟ་བ་དང༌། ལྟ་བ་དང་ལྟ་མིན་དེ་དག་
སྐྱེ་བའི་རྒྱུ་ནི་དེ་དག་གི་ས་བོན་རྒྱུད་ལ་ལྡན་པ་དང་ཉོན་མོངས་དེ་
དག་སྐྱེ་བའི་ཡུལ་ཉེ་བར་གནས་པ་དང༌། དེ་དག་དང་སྡུག་མི་སྡུག་ལ་
སོགས་པའི་ཚུལ་མིན་ཡིད་བྱེད་ཀྱིས་གསོས་བཏབ་པ་ལས་དེ་དག་
ཤུགས་དྲག་ཏུ་སྐྱེ་བ་ནི་མཛོད་ལས། ཕྲ་རྒྱས་སྤངས་པ་མ་ཡིན་དང་། །

སྤངས་པའི་ཚུལ་ཁྲིམས་རྣམས་གསུངས་པ། འདི་ཙམ་ལས་འགལ་
ནའང་( ༣ ༤བ)ཉེས་པ་ཆུང་སྙམ་དུ་བསམ་ནས་ཡལ་བར་བཟུང་སྟེ་
མ་འཛེམས་ཤིང་ཕྱིར་བཅོས་མ་བྱས་ན་རང་བཞིན་གྱི་ཁ་ན་མ་ཐོ་བ་
དང་བཅས་པའི་རྩ་བའི་ལྟུང་བས་ཀྱང་གོས་པར་འགྱུར་ཞིང་ཁྱད་དུ་
གསོད་པའི་ཉེས་པ་ཤིན་ཏུ་ལྕི་བ་ཨེ་ལའི་འདབ་ཀླུའི་བྱུང་བ་གསུངས་
པའི་ཚུལ་ལ་བསམས་ཏེ། ལྟུང་བས་མ་གོས་པ་དང་། གལ་ཏེ་གོས་
་བཅས་སྡེ་བླངས་མི་འཆོལ་བར་བྱེད་ནུས་པར་བྱིན་གྱིས་བརླབ་ཏུ་གསོ
བ་ཏུ་གསོལ་སྙམ་དུ།
རྣམ་དག་བསམ་པ་དེ་ཡིས་དྲངས་པ་ཡི། །དྲན་དང་ཤེས་བཞིན་བག་
ཡོད་ཆེན་པོ་ཡིས། །བསྟན་པའི་རྩ་བ་སོ་སོར་ཐར་པ་ལ། །སྒྲུབ་པ་སྙིང་
པོར་བྱེད་པར་བྱིན་གྱིས་རློབས། །ཞེས་གསོལ་བ་ཡང་ཡང་འདེབས་
པར་བྱའོ། །
གཉིས་པ་དགེ་བ་ཆོས་སྡུད་ཀྱི་ཚུལ་ཁྲིམས་ལ་བསླབ་པའི་སྒོ་ནས་
སྨོན་སེམས་བསྐྱེད་ཚུལ་ནི།
རྩ་བ། ཐོག་མེད་དུས་ནས་བདག་ལ་བརྩེ་བ་ཡིན། །
མ་རྣམས་སྡུག་ན་རང་བདེས་ཅི་ཞིག་བྱ། །
དེ་ཕྱིར་མཐའ་ཡས་སེམས་ཅན་བསྒྲལ་བྱའི་ཕྱིར། །
བྱང་ཆུབ་སེམས་བསྐྱེད་རྒྱལ་སྲས་ལག་ལེན་ཡིན། །
སྡུག་བསྔལ་མ་ལུས་བདག་བདེ་འདོད་ལས་བྱུང་། །
རྫོགས་པའི་སངས་རྒྱས་གཞན་ཕན་སེམས་ལས་འཁྲུངས། །
དེ་ཕྱིར་བདག་བདེ་གཞན་གྱི་སྡུག་བསྔལ་དག །

ཡང་དག་བརྗེ་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། དོན་ནི། འཁོར་བ་ཐོག་མ་མེད་པའི་དུས་ནས་
བདག་ལ་ཤིན་ཏུ་བརྩེ་བ་ཅན་གྱི་མ་རྒན་དྲིན་ཅན་རྣམས
གསུམ་གྱི་འཁོར་བ་ན་( ༣༥ན)ཤིན་ཏུ་སྡུག་བསྔལ་བར་འདུག་ན་
རང་གཅིག་པུ་བདེ་བས་ཅི་ཞིག་བྱ་སྟེ། དེ་ཕྱིར་མཐའ་ཡས་ཤིང་མུ་
མེད་པའི་སེམས་ཅན་ཐམས་ཅད་སྡུག་བསྔལ་ལས་བསྒྲལ་བར་བྱ་བའི་
ཕྱིར་བླ་ན་མེད་པའི་བྱང་ཆུབ་མཆོག་ཏུ་སེམས་བསྐྱེད་པ་རྒྱལ་བའི་
སྲས་པོ་རྣམས་ཀྱི་ལག་ལེན་ཡིན་ལ། སེམས་བསྐྱེད་ཚུལ་ནི་ཁམས་
གསུམ་གྱི་སྡུག་བསྔལ་ཕྲ་རགས་མ་ལུས་པ་ནི་བདག་ཉིད་བདེ་བར་
འདོད་པའི་རང་གཅེས་འཛིན་ལས་བྱུང་ཞིང་། སྡུག་བསྔལ་དེ་དག་
སྤངས་པའི་རྫོགས་པའི་སངས་རྒྱས་ནི་གཞན་ལ་ཕན་པའི་བྱང་ཆུབ་
ཀྱི་སེམས་ལས་འཁྲུངས་པས་དེའི་ཕྱིར་བདག་བདེ་བར་འདོད་པའི་བློ་
དང་༑ གཞན་དག་སྡུག་བསྔལ་བར་འདོད་པའི་བློ་གཉིས་ཀྱི་གོ་ས་ཡང་
དག་པར་བརྗེས་ནས་རང་ཡལ་བར་དོར་ཞིང་གཞན་གཅེས་པར་
འཛིན་པ་ནི་རྒྱལ་བའི་སྲས་པོ་རྣམས་ཀྱི་ལག་ལེན་ཡིན་ཞེས་པའོ། །དེ་
ཡང་སེམས་བསྐྱེད་པའི་ཕན་ཡོན་ནི། རྗེ་བླ་མས། སེམས་བསྐྱེད་ཐེག་
མཆོག་ལམ་གྱི་གཞུང་ཤིང་སྟེ། །རླབས་ཆེན་སྤྱོད་པ་རྣམས་ཀྱི་གཞི་དང་
རྟེན༑ །ཚོགས་གཉིས་ཀུན་ལ་གསེར་འགྱུར་རྩི་ལྟ་བུ། །རབ་འབྱམས་
དགེ་ཚོགས་སྡུད་པའི་བསོད་ནམས་གཏེར། །དེ་ལྟར་ཤེས་ནས་རྒྱས་
སྲས་དཔའ་བོ་རྣམས། །རིན་ཆེན་སེམས་མཆོག་ཐུགས་དམ་མཐིལ་དུ་
འཛིན༑ །ཞེས་དང་། དཔལ་བྱིན་གྱིས་ཞུས་པའི་མདོ་ལས། བྱང་ཆུབ་

སེམས་ཀྱི་བསོད་ནམས་གང་། །དེ་ལ་གལ་ཏེ་གཟུགས་མཆིས་ན། །ནམ་
མཁའི་ཁམས་ནི་ཀུན་བཀང་སྟེ། །དེ་ནི་དེ་བས་( ༣༥བ)ལྷག་པར་
འགྱུར༑ །གངྒཱའི་བྱེ་མའི་གྲངས་སྙེད་ཀྱི། །སངས་རྒྱས་ཞིང་རྣམས་མི་
གང་གིས། །རིན་ཆེན་དག་གིས་ཀུན་བཀངས་ཏེ། །འཇིག་རྟེན་མགོན་
ལ་ཕུལ་བ་པས། །གང་གིས་ཐལ་མོ་སྦྱར་བགྱིས་ཏེ། །བྱང་ཆུབ་ཏུ་ནི་
སེམས་བཏུད་ན། །མཆོད་པ་འདི་ནི་ཁྱད་པར་འཕགས། །དེ་ལ་མཐའ་
ནི་མ་མཆིས་སོ། །ཞེས་དང་། ལམ་རིམ་ཆེན་མོ་ལས། ཕར་ཕྱིན་བསྡུ་
བཪ༑ ཤེས་རབ་རྣམ་དག་སྨོན་གྲུབ་ཐེག་པའི་མཆོག །ཐུབ་ཆེན་ཐམས་
ཅད་མཁྱེན་པ་དེ་ལས་འབྱུང་། །དེ་ནི་འཇིག་རྟེན་རྣམས་ཀྱི་མིག་
བཞིན་ཏེ། །འོད་ལྡན་ཉི་མ་ཤར་བའི་འོད་དང་འདྲ། །ཞེས་གསུངས་པ་
ལྟར་སྒོ་སྣ་ཚོགས་ནས་ཐེག་པ་ཆེན་པོའི་ཡོན་ཏན་མཐོང་བས་ཡིད་
དྲངས་པའི་གུས་པ་ཆེན་པོ་བསྐྱེད་ནས་འཇུག་པར་བྱའོ། །ཞེས་
གསུངས་པ་ལྟར་སེམས་རིན་པོ་ཆེའི་འདི་སྐྱེས་མ་ཐག་ཏུ་ཐེག་པ་ཆེན་
པོའི་ལམ་གྱི་སྒོར་ཆུད་ཅིང་རྒྱལ་སྲས་ཀྱི་མིང་འཐོབ་ལ། སེམས་འདི་
མེད་པར་གཞན་ཡོན་ཏན་ཅི་ཙམ་ཞིག་ཡོད་ཀྱང་ཐེག་པ་ཆེན་པོའི་
མིང་མི་ཐོབ་པ་ནི། སྤྱོད་འཇུག་ལས། བྱང་ཆུབ་སེམས་སྐྱེས་གྱུར་ན་
སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམ་ཐག་
རྣམས༑ །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་
རྟེན་ལྷ་མིར་བཅས་པའི་ཕྱག་བྱར་འགྱུར།།ཞེས་གསུངས་པ་ལྟར་
སེམས་རིན་པོ་ཆེ་འདིའི་མཐུས་དགེ་བ་ཐམས་ཅད་ཀྱང་གོང་དུ་
འཕེལ་བའི་ནམ་ཡང་མི་འཛད་པ་དང༌། མི་གཙང་བའི་ཕུང་པོ་འདི་

ཡང་རྒྱལ་བའི་སྐུ་རིན་ཐང་མེད་པར་བསྒྱུར་ནུས་པ་དང་། བསྐལ་
(༣༦ན)པ་སྟོང་དུ་བསགས་པའི་སྡིག་སྒྲིབ་ཉེས་ལྟུང་ཐམས་ཅད་
ད་ཅིག་མ་གཅིག་ལ་འཛད་ནུས་པ་དང་། སེམས་དེ་སྐྱེས་ན་ཐ་
ན་གཉིད་ལོག་པའི་སྐབས་སུ་ཡང་བསོད་ནམས་ནམ་མཁའ་དང་
མཉམ་པ་འཕེལ་ཏེ། སྤྱོད་འཇུག་ལས། སེམས་དེ་ཡང་དག་བླངས་གྱུར་
པ༑ །དེ་ནས་བཟུང་སྟེ་གཉིད་ལོག་གམ། །བག་མེད་གྱུར་ཀྱང་བསོད་
ནམས་ཤུགས། །རྒྱུན་ཆད་མེད་པར་དུ་མ་ཞིག །ནམ་མཁའ་མཉམ་པ་
རབ་ཏུ་འབྱུང་། །ཞེས་གསུངས་ཤིང༌། དེ་ལྟར་འབྱུང་བའི་རྒྱུ་མཚན་
ཡང་སྔོན་མཛའ་བོའི་བུ་མོས་མའི་མགོ་ལ་རྡོག་པ་བསྣུན་པའི་འབྲས་
བུར་ཀླད་པ་ལ་ལྕགས་ཀྱི་འཁོར་ལོ་འཁོར་བས་སྡུག་བསྔལ་མ་བཟོད་
པར་རང་ཉམས་ལ་དཔག་ནས་སེམས་ཅན་ཐམས་ཅད་ལ་སྙིང་རྗེ་
དྲག་པོ་སྐྱེས་ཏེ་སེམས་ཅན་ཀུན་གྱི་ཀླད་པའི་ནད་བདག་གིས་བསལ་
བར་བྱའོ་སྙམ་པའི་བསམ་པ་སྐྱེས་མ་ཐག་དམྱལ་བ་ལས་ཐར་ཏེ་ལྷར་
སྐྱེས་པར་གསུངས་ན་སེམས་ཅན་རེ་རེའི་ལུས་ངག་ཡིད་གསུམ་གྱི་
སྡུག་བསྔལ་མཐའ་དག་བསལ་བར་འདོད་ཅིང༌། དེར་མ་ཟད་སེམས་
ཅན་རེ་རེ་ལ་གནས་སྐབས་དང་མཐར་ཐུག་གི་ཡོན་ཏན་མཐའ་དག་
སྦྱིན་པར་འདོད་པ་ལ་བསོད་ནམས་རྒྱ་ཆེན་པོ་འབྱུང་བ་ལྟ་ཅི་སྨོས་ཏེ།
སྤྱོད་འཇུག་ལས། སེམས་ཅན་རྣམས་ཀྱི་ཀླད་ནད་ཙམ། །བསལ་ལོ་སྙམ་
དུ་བསམ་ན་ཡང་། །ཕན་འདོགས་བསམ་པ་དང་ལྡན་པས། །བསོད་
ནམས་དཔག་མེད་ལྡན་གྱུར་ན། །སེམས་ཅན་རེ་རེའི་མི་བདེ་བ། །
དཔག་ཏུ་མེད་པ་བསལ་འདོད་ཅིང་། །རེ་( ༣༦བ)རེའང་བདེ་བ་

དཔག་མེད་ལ། །འགོད་པར་འདོད་པ་སྨོས་ཅི་དགོས། །ཞེས་གསུངས་
ཤིང་༑ དེ་ལྟ་བུའི་སེམས་རིན་པོ་ཆེ་བསྐྱེད་ཚུལ་ལ་རྒྱུ་འབྲས་མན་ངག་
བདུན་གྱི་སྒོ་ནས་བསྐྱེད་ཚུལ་ནི་བེའུ་བུམ་སྔོན་མོ་ལས། དང་པོ་ཉིད་
ནས་ཐེག་ཆེན་ལ་འཇུག །དེ་ཡི་རྒྱུ་ཡང་བྱང་ཆུབ་སེམས་ཡིན། །དེ་ཡི་རྩ་
བ་སྙིང་རྗེ་ཆེན་པོ། །དེ་ཡང་བྱམས་པ་སྔོན་དུ་སོང་ལས། །དེ་སྐྱེ་རྒྱུ་ནི་
བྱས་པ་གཟོ་བ། །དེ་ཡང་ཐམས་ཅད་མར་ཤེས་ལས་ཡིན། །རྩ་བ་དེ་ནི་
རིམ་གྱིས་འཕེལ་བས། །བྱང་ཆུབ་སེམས་སོགས་ཡོན་ཏན་ཀུན་འབྱུང་༎
ཞེས་གསུངས་པ་ལྟར་ཐོག་མར་མར་ཤེས་སྒོམ་ཚུལ་ནི་མདོ་ལས། སྔོན་
ཡུན་རིང་པོ་འདས་ནས་སེམས་ཅན་གང་ཁྱེད་ཀྱི་ཕའམ་མའམ་སློབ་
དཔོན་ནམ་མཁན་པོའམ།
མཐོང་བར་དཀའོ། །ཞེས་གསུངས་པ་ལྟར་ཐོག་མེད་ནས་སྐྱེ་བ་གཅིག་
ནས་གཅིག་ཏུ་བརྒྱུད་ཏེ་ཡུལ་ཕྱོགས་དང་ཕྱོགས་འདིར་མ་སྐྱེས་བྱ་བ་
གཅིག་ཀྱང་མེད། སེམས་ཅན་འདིའི་ལུས་མ་བླངས་ཞེས་བྱ་པ་གཅིག་
ཀྱང་མེད། སེམས་ཅན་འདིའི་བདག་གི་མ་མ་བྱས་བྱ་བ་གཅིག་ཀྱང་
མེད༑ བྱས་པ་ལ་གྲངས་ཀྱིས་མི་ཆོད་སྙམ་དུ་སེམས་ཅན་ཐམས་ཅད་
མར་གྱུར་ཚུལ་ལ་ངེས་ཤེས་གཏིང་ནས་འདྲོངས་པ་ན་མ་འདིས་དང་
པོ་མངལ་དུ་བརྩེ་བས་བསྐྱངས། འཇམ་པའི་སྟན་ལ་བཞག །སོར་མོའི་
རྩེ་ལ་གཡེངས། ཤའི་དྲོད་ལ་སྦྱར། བརྩེ་བའི་འཛུམ་གྱིས་བསུས།
དགའ་བའི་མིག་གིས་བལྟས། སྣབས་ཁས་ཕྱིས། མི་གཙང་བ་ལག་པས་
ཕྱིས༑ ཅུང་ཟད་ན་བ་ལའང་མ་རང་གི་( ༣༧ན) སྲོག་ལ་བབས་པ་ལྟ་
བུའི་སྡུག་བསྔལ་དང་། ད་ལྟའི་ཆོས་སྒྲུབ་པའི་རྟེན་འདི་ཡང་མ་ཁོ་

ནའི་དྲིན་ལས་བྱུང་བ་ཡིན་པས་ཤིན་ཏུ་དྲིན་ཆེ་སྙམ་དུ་དྲིན་དྲན་པ་
དང་༑ དེ་བཞིན་དུ་ཕ་དང་གཉེན་དང་བར་མ་དང་དགྲ་རྣམས་ལ་
ཡང་བསྒོམས་ཏེ་ཡིད་འགྱུར་གྱི་མྱོང་བ་ཐོན་པ་ན་མ་རྒན་འདི་དག་
འཁོར་བའི་བདེ་བ་ཅི་ཙམ་ཐོབ་ཀྱང་ཡིད་བརྟན་མེད་པར་སྡུག་
བསྔལ་ཡང་ཡང་མྱོང་བ་འདི་བཞིན་ལ། ད་སྡུག་བསྔལ་འདི་ལས་
བསྒྲལ་ཏེ་བདེ་བ་བླ་ན་མེད་པ་སངས་རྒྱས་ཀྱི་གོ་འཕང་བྱིན་ནས་དྲིན་
གཟོ་སྙམ་པ་ཡང་ཡང་བསྒོམ། སེམས་ཅན་ཐམས་ཅད་ཡིད་བཞིན་གྱི་
ནོར་བུ་ལྟར་ཤིན་ཏུ་གཅེས་ཤིང་འཕངས་པའི་རྣམ་པ་ཅན་གྱི་ཡིད་
འོང་གི་བྱམས་པ་ཁྱད་པར་ཅན་སྒྲུབ་པ་ལ་བདག་གཅེས་འཛིན་གྱི་
ཉེས་དམིགས། སྤྱོད་འཇུག་ལས། འཇིག་རྟེན་དག་ན་འཚེ་བ་གང་ཡོད་
དང་༑ །འཇིགས་དང་སྡུག་བསྔལ་ཇི་སྙེད་ཡོད་གྱུར་པ། །དེ་ཀུན་བདག་
ཏུ་འཛིན་པ་ལས་བྱུང་ན། །འདྲེ་ཆེན་དེ་ཀོས་བདག་ལ་ཅི་ཞིག་བྱ། །
ཞེས་གསུངས་པ་ལྟར་ཚེ་འདིར་རང་ལ་གཞན་གྱིས་བརྙས་སྨོད་འཕྱར་
ཀ་སོགས་མི་སྙན་པ་ཇི་སྙེད་ཅིག་བྱུང་བ་ཐམས་ཅད་བདག་གཅེས་
འཛིན་ལས་བྱུང་། གདོན་བགེགས་དང་མི་མ་ཡིན་གྱི་གནོད་པ་ཐམས་
ཅད་ཀྱང་བདག་གཅེས་འཛིན་ལས་བྱུང༌། ལུས་ལ་ནད་དང་སེམས་ལ་
མི་འདོད་པའི་སྡུག་བསྔལ་ཇི་སྙེད་ཅིག་འོང་བ་ཐམས་ཅད་ཀྱང་
བདག་གཅེས་འཛིན་ལས་བྱུང་བས། སྡུག་བསྔལ་ཐམས་ཅད་ཀྱི་འབྱུང་
གནས་ནི་གཅེས་འཛིན་འདི་ཁོ་ན་ཡིན་ཏེ། བླ་( ༣༧བ)མ་དྷརྨ་རཀྵི་
ཏས༑ དེ་ལྟར་ལགས་པས་དགྲ་བོ་བདག་གིས་ཟིན། །འཇབ་ནས་རྐུ་
བའི་ཆོམ་རྐུན་བདག་གིས་ཟིན། །རང་དུ་བརྫུས་ནས་བསླུ་བ་བདག་

གིས་ཟིན། །ཨེ་མ་བདག་འཛིན་འདི་ཡིན་ཐེ་ཚོམ་མེད། །ཅེས་དང༌།
ཉོན་མོངས་སྐྱོན་རྣམས་མ་ལུས་འཇིག་དཔལ་ལྡན་ཟླ་བས་ཀྱང་།
ཚོགས་ལ། །ལྟ་ལས་བྱུང་བར་བློ་ཡིས་མཐོང་གྱུར་ཅིང་། །བདག་ནི་འདི་
ཡི་ཡུལ་དུ་རྟོགས་བྱས་ནས། །རྣལ་འབྱོར་པ་ཡིས་བདག་ནི་འགོག་པར་
བྱེད༑ །ཅེས་དང་། ཚད་མ་རྣམ་འགྲེལ་ལས། །བདག་ཡོད་ན་ནི་གཞན་
དུ་ཤེས། །བདག་གཞན་ཆ་ལས་འཛིན་དང་སྡང་། །འདི་དག་དང་ནི་
ཡོངས་འབྲེལ་བའི། །ཉེས་པ་ཐམས་ཅད་འབྱུང་བར་འགྱུར། །ཞེས་
གསུངས་པ་ལྟར་འཁོར་བའི་སྣོད་བཅུད་ཐམས་ཅད་ཀྱི་རྩ་བ་གཅེས་
འཛིན་གྱི་མ་རིག་པ་འདི་ཡིན་པས། སྟོན་པ་ཐུགས་རྗེ་ཅན་གྱིས་གཙུག་
ལག་ཁང་གི་སྒོ་དྲུང་དུ་འཁོར་ལོ་ཆ་ལྔ་པ་རྟེན་འབྲེལ་བཅུ་གཉིས་ཀྱིས་
བསྐོར་བ། དབུས་སུ་གཏི་མུག་ཕག་གི་གཟུགས་ཅན་དང་། དེའི་ཁ་
ནས་འདོད་ཆགས་ཕུག་རོན་གྱི་གཟུགས་ཅན་དང་། དེའི་ཁ་ནས་ཞེ་
སྡང་སྦྲུལ་གྱི་གཟུགས་ཅན་ཐོན་པ་དེ་ཐམས་ཅད་མི་རྟག་པ་སྲིན་པོའི་
གཟུགས་ཅན་གྱི་ཡན་ལག་ལྔས་བཟུང་ཞིང་ཁ་ནང་དུ་ཆུད་པ་བྲིས་
ཤིག་ཅེས་བཀའ་སྩལ་པ་ཡིན་གསུངས། དེ་ལྟར་བདག་འཛིན་འགོང་
པོ་འདིའི་དབང་དུ་སོང་ནས་སྔར་སྡུག་བསྔལ་མཐའ་མེད་ལ་སྦྱར་
ཕྱིས་ཀྱང་སྡུག་བསྔལ་མཐའ་དག་ལ་སྦྱོར་བས་ད་ནི་བློ་ངན་
འདིའི་དབང་དུ་མ་བཏང་བར་ལུས་ལོངས་སྤྱོད་ཐམས་ཅད་གཞན་ལ་
( ༣༨ན)གཏོང་སྙམ་དུ་ཡང་ཡང་བློ་སྦྱོངས་པ་དང་། མཁའ་འགྲོ་
ཆོས་སྲུང་རྣམས་ལའང་གཅེས་འཛིན་གྱི་བློ་ངན་འདི་འདུལ་བཔའི་
འཕྲིན་ལ་བཅོལ་དགོས་ཏེ། བླ་མ་དྷརྨ་རཀྵི་ཏས། ད་ནི་ལས་ཀྱི་

མཚོན་ཆ་ཀླད་ལ་བསྐོར།།ཁྲོས་པའི་ཚུལ་གྱིས་ལན་གསུམ་ཀླད་ལ་
བསྐོར༑ །བདེན་གཉིས་ཞལ་བགྲད་ཐབས་ཤེས་སྤྱན་མིག་གདངས།
སྟོབས་བཞིའི་མཆེ་བ་གཙིགས་པ་དགྲ་ལ་བསྣུན། །དགྲ་བོ་གཟིར་བའི་
རིགས་སྔགས་རྒྱལ་པོ་ཡང་། ོ །འཁོར་བའི་གནས་སུ་རང་དབང་མ་
མཆིས་པར། །ལས་ཀྱི་མཚོན་ཆ་ཐོགས་ནས་རྒྱུ་བ་ཡིས། །བདག་འཛིན་
འགོང་པོ་གཅེས་པའི་གདུག་རྩུབ་ཅན།།རང་གཞན་ཕུང་དུ་འཇུག་
པའི་དམ་ཉམས་ཁུག །ཁུག་ཅིག་ཁུག་ཅིག་ཁྲོ་བོ་གཤིན་རྗེ་གཤེད། །
རྒྱོབ་ཅིག་རྒྱོབ་ཅིག་དགྲ་བདག་སྙིང་ལ་བསྣུན། །ཕུང་བྱེད་རྟོག་པའི་
མགོ་ལ་ཆེམས་སེ་ཆེམས། །དགྲ་བདག་གཤེད་མའི་སྙིང་ལ་མཱ་ར་ཡ། །
ཞེས་གསུངས་པ་ལྟར་རོ། །གཅེས་འཛིན་འདིའི་དབང་དུ་སྐད་ཅིག་
ཀྱང་མི་བཏང་བར་སྐྱེས་མ་ཐག་ཉེས་སྐྱོན་དྲན་པར་བྱས་ནས་འཕྲལ་
འཕྲལ་དུ་སྤོང་བ་ལ་སློབ་ཅིང༌། སྤྱོད་འཇུག་ལས། འཇིག་རྟེན་བདེ་བ་
ཇི་སྙེད་པ། །དེ་ཀུན་གཞན་བདེ་འདོད་ལས་བྱུང༌། །ཞེས་གསུངས་པ་
ལྟར་སེམས་ཅན་ཐམས་ཅད་གཅེས་པར་འཛིན་པ་ནི་བདེ་ལེགས་
ཐམས་ཅད་ཀྱི་འབྱུང་གནས་དང་། སངས་རྒྱས་དང་འདྲ་བར་བསོད་
ནམས་ཀྱི་ཚོགས་སྐད་ཅིག་ལ་རྫོགས་པའི་ཞིང་ཁྱད་པར་བ་ཡིན་པས་
འཕང་ཞིང་སྡུག་པ་ཡིད་དུ་འོང་བའི་( ༣༨བ) རྣམ་པ་ཅན་དུ་བྱས་
ནས་གུས་པར་བྱ་དགོས་ཏེ། སྤྱོད་འཇུག་ལས། དེའི་ཕྱིར་སེམས་ཅན་
ཞིང་དང་ནི། །རྒྱལ་བའི་ཞིང་ཞེས་ཐུབ་པས་གསུངས། །འདི་དག་མགུ་
བྱས་མང་པོ་ཞིག ། །འདི་ལྟར་ཕུན་ཚོགས་ཕ་རོལ་ཕྱིན། །སེམས་ཅན་
རྣམས་དང་རྒྱལ་བ་ལས། །སངས་རྒྱས་ཆོས་འགྲུབ་འདྲ་བ་ལ། །རྒྱལ་ལ་

གུས་བྱེད་དེ་བཞིན་དུ། །སེམས་ཅན་མ་ཡིན་ཅི་ཡི་ཚུལ། །ཞེས་འཁོར་
བའི་བདེ་བ་ཐམས་ཅད་ཀྱང་སེམས་ཅན་རྣམས་ལས་འབྱུང་བས་ཞིང་
ཁྱད་པར་ཅན་དང་། དེར་མ་ཟད་སེམས་ཅན་འདི་དག་མགུ་བར་བྱས་
ན་རྒྱལ་བ་སྲས་བཅས་ཀྱང་མཉེས་པར་འགྱུར་ཞིང་གནོད་པ་བྱས་ན་
མི་དགྱེས་པ་དང་། སེམས་ཅན་ལ་བྱམས་སྙིང་རྗེ་བསྐྱེད་ན་རྒྱལ་བ་
སངས་རྒྱས་ཀྱིས་དགྱེས་པའི་མཆོད་པ་བླ་ན་མེད་པར་འགྱུར་ཏེ།
བསྐལ་པ་གྲངས་མེད་མང་པོར་ཚོགས་བསགས་པ། ནོར་དང་ལོངས་
སྤྱོད་དང་། སྐུ་ལུས་སྦྱིན་པར་བཏང་བ་ཡང་སེམས་ཅན་གྱི་དོན་ཁོ་ན་
ཡིན་པས་དེ་ལ་གནོད་པ་བྱས་ན་དོན་གྱིས་ཐུབ་པའི་དབང་པོ་ལ་
གནོད་པ་བྱས་པ་དང་། དེ་ལ་ཕན་པ་སྒྲུབ་ན་ཐུབ་པའི་དབང་པོ་ལ་
ཕན་པ་བྱས་པ་ཡིན་པས་སེམས་ཅན་འདི་དག་གནས་སྐབས་མཐར་
ཐུག་གི་འདོད་དོན་ཐམས་ཅད་སྟེར་བའི་ཡིད་བཞིན་གྱི་ནོར་བུ་ལྟ་
བུར་བསམ་དགོས་ཏེ། དཔལ་མགོན་འཕགས་པ་ཀླུ་སྒྲུབ་ཀྱིས། འདི་
དག་ཡིད་བཞིན་ནོར་བུ་སྟེ། །བུམ་པ་བཟང་ཡིན་འདོད་འཇོའི་བ། །དེ་
ཕྱིར་ལྷ་དང་བླ་མ་བཞིན། །དེ་དག་བསྟེན་པར་བྱ་བ་ཡིན། །ཞེས་དང་།
གླང་རི་ཐང་པའི་ཞལ་ནས་ཀྱང་། བདག་ནི་སེམས་( ༣༩ན)ཅན་
ཐམས་ཅད་ལ། །ཡིད་བཞིན་ནོར་བུ་ལས་ལྷག་པའི། །དོན་མཆོག་སྒྲུབ་
པའི་བསམ་པ་ཡིས། །རྟག་ཏུ་གཅེས་པར་འཛིན་པར་ཤོག །ཅེས་
གསུངས་པ་ལྟར་སེམས་ཅན་ཐམས་ཅད་ཡིད་བཞིན་གྱི་ནོར་བུ་ལྟར་
གཅེས་ཤིང་འཕངས་པའི་བྱམས་པ་ཁྱད་པར་ཅན་ཅི་སྐྱེ་ལ་འབད་དེ་
བདག་གཞན་མཉམ་བརྗེའི་སྒོ་ནས་སྙིང་རྗེ་བསྒོམ་ཚུལ་ནི། གང་ཞིག་

བདག་དང་གཞན་རྣམས་ནི། །མྱུར་དུ་བསྐྱབས་པར་འདོད་པ་དེས། །
བདག་དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་པར་བྱ། །
ཞེས་བདག་གཞན་མཉམ་བརྗེ་སྤྲོ་ཤུགས་དྲག་པོས་གོམས་ཤིང་བརྟན་
པར་གྱུར་ན་རྒྱལ་སྲས་ཀྱི་སྤྱོད་པ་རླབས་པོ་ཆེ་དག་ལའང་དཀའ་བ་
བྱང་ཆུབ་སེམས་འགྲེལ་ལས།མེད་པར་འཇུག་ནུས་པ་ཞིག་འོང་སྟེ།
སྙིང་རྗེས་བརྟན་པའི་རྩ་བ་ཅན། །བྱང་སེམས་མྱུ་གུ་ལས་བྱུང་བ། །
གཞན་དོན་གཅིག་འབྲས་བྱང་ཆུབ་ནི། །རྒྱལ་བའི་སྲས་རྣམས་བསྒོམ་
པར་བྱ། །གང་ཞིག་གོམས་པས་བརྟན་པ་ནི། །བསམ་གཏན་བདེ་བ་
དོར་ནས་ཀྱང་། །མནར་མེད་པ་ཡང་འཇུག་པར་བྱ། །འདི་ནི་ངོ་མཚར་
འདི་བསྔགས་ཡིན། །ཞེས་པ་ལྟར་བདག་གཞན་མཉམ་པར་བརྗེ་བ་
དེའི་སྟོབས་ཀྱིས་སྦྱིན་བྱའི་རྫས་ལ་ཆེ་ཆུང་མེད་ཀྱང་འབྲས་བུ་ལ་ཁྱད་
པར་ཡོད་པ་དང་། བསྒོམ་བྱའི་ཡུལ་སྟོང་ཉིད་ལ་ཁྱད་པར་མེད་ཀྱང་།
ཉན་རང་རྣམས་ཀྱིས་སྟོང་ཉིད་མངོན་སུམ་དུ་རྟོགས་མ་ཐག་མཐོང་
སྤང་སྤངས་པ་ཙམ་ལས་མི་འོང་ཡང་། བྱང་སེམས་རྣམས་ཀྱིས་ཞིང་
ཁམས་( ༣ ༩ བ)བརྒྱ་ཕྲག་ཏུ་ལུས་བརྒྱ་ཕྲག་གིས་གདུལ་བྱ་བརྒྱ་ཕྲག་
ལ་ཆོས་མི་འདྲ་བ་བརྒྱ་ཕྲག་ཅིག་ཅར་དུ་སྟོན་པ་སོགས་བདག་གཞན་
མཉམ་བརྗེའི་ཕན་ཡོན་བསམ་ནས་གཞན་གྱི་སྡུག་བསྔལ་རང་ལ་ལེན་
ཚུལ་ནི། དེ་ཡང་སྔ་དྲོ་ལྟ་བུ་ལ་ཕྱི་དྲོ་མྱོང་རྒྱུའི་སྡུག་བསྔལ་ལེན་ཅིང་།
དེ་ཡང་རིམ་གྱིས་ཟླ་བ་དང་མ་ཤི་ཚུན་ཆད་དང་། ཚེ་རབས་ཕྱི་མའི་
སྡུག་བསྔལ་རྣམས་ད་ལྟའི་རྒྱུད་ཐོག་ཏུ་ལེན་པའི་ནུས་པ་ལ་གོམས་པ་
ན་སེམས་ཅན་ཐམས་ཅད་ཀྱི་རྒྱུ་ཀུན་འབྱུང་དང་། འབྲས་བུ་སྡུག་

རྒྱུད་ན་ཡོད་པའི་ན་རྒ་སོགས་གནས་ངན་ལེན་བག་ཆགས་དང
བཅས་པ་རང་ལ་བླངས་པས་དེ་དག་གི་ལུས་སྐད་ཅིག་གིས་གཟུགས་
ཀྱི་སྐུ་དང་ཐུགས་ཆོས་ཀྱི་སྐུར་གྱུར་ནས་སངས་རྒྱས་པར་བསམ། དེ་
བཞིན་དུ་བྱང་སེམས་རྣམས་ཀྱི་ཐུགས་རྒྱུད་ཀྱི་ཤེས་སྒྲིབ་ཕྲ་མོ་ཚུན
ཆད་རང་རྒྱུད་ལ་བླངས་ནས་སེམས་དཔའ་ཆེན་པོ་རྣམས་སྐད་ཅིག་
ལ་སངས་རྒྱས་པར་བསམ། དེ་བཞིན་དུ་སྣོད་ཀྱི་འཇིག་རྟེན་གྱི་མ་དག་
པའི་སྐྱོན་ཐམས་ཅད་རང་གི་སྟེང་དུ་བླངས་ནས་སྣོད་ཐམས་ཅད་
དག་པའི་ཞིང་དུ་གྱུར་པར་བསམ། དེ་ལྟར་གཏོང་ལེན་གཉིས་སྤེལ་
ཞིང་བསྒོམ་པས་ཅུང་ཟད་གོམས་པར་གྱུར་པ་ན་བདེ་སྡུག་གཉིས
རླུང་ལ་བསྐྱོན་ནས་ཀྱང་གཏོང་ལེན་བསྒོམ་པར་བྱ་བ་ནི་པཎ་ཆེན་བློ་
བཟང་ཆོས་ཀྱི་རྒྱལ་མཚན་གྱིས། — གཏོང་ལེན་རླུང་ལ་བསྐྱོན་པའི་
འཕྲུལ་འདེགས་ཀྱི། །བྱམས་དང་སྙིང་རྗེ་ལྷག་( ༤་བ) པའི་བསམ་པ་
ཡིས༑ །འགྲོ་རྣམས་སྲིད་མཚོ་ཆེ་ལས་སྒྲོལ་བའི་ཕྱིར། །བྱང་ཆུབ་སེམས་
མཆོག་འབྱོངས་པར་བྱིན་གྱིས་རློབས། །ཞེས་པ་ལྟར་རྒྱུ་འབྲས་མན་
ངག་བདུན་དང་བདག་གཞན་མཉམ་བརྗེའི་སྒོ་ནས་བྱང་ཆུབ་ཀྱི་
སེམས་རིན་པོ་ཆེ་དེ་ཉིད་རྒྱལ་བའི་སྲས་པོ་ཐོགས་མེད་དཔལ་བཟང་
པོ་འདི་ཉིད་ཀྱི་ཐུགས་རྒྱུད་ལ་འཁྲུངས་ནས་ཕྱག་ལེན་ལ་བཏབ་
པའང་ཡིན་ཏེ། རྒྱལ་སྲས་རིན་པོ་ཆེ་དེ་ཉིད་སྐུ་མཚམས་དམ་པོ་ཞིག་
ལ་བཞུགས་ཡོད་པའི་དུས་རང་གི་མཁན་རིན་པོ་ཆེ་བསོད་ནམས
གྲགས་པ་ཞིང་གཞན་དུ་གཤེགས་པ་མངོན་ཤེས་ཀྱིས་མཁྱེན་ནས་
མཚམས་ལས་ཧར་ཐོན་མཛད་དེ་བྱོན། མཁན་རིན་པོ་ཆེ་དང་མཇལ་

བའི་ཚེ་ཉིད་བྱོན་པ་དེ་དགའ་གསུངས་ནས་མཉེས་ཚོར་ཆེན་པོ་མཛད།
སྐུ་ཁམས་ཀྱིས་ལྕོགས་ན་སེམས་བསྐྱེད་ཀྱི་ཆོ་ག་ཞིག་ཐུགས་ལ་འཛིན་
པར་ཞུ་ཞུས་པས་ད་ལྟར་རང་མཆོད་པ་ཤོམས་ཤིག་གསུངས་ནས་
སེམས་བསྐྱེད་ཀྱི་མཆོད་པ་དངོས་གཞི་གྲུབ་ནས་མཁྱེན་པར་གསོལ་བ་
གདབ་པའི་སྐབས་སུ་ས་ཆེན་པོ་རབ་ཏུ་གཡོས། ལྷའི་མེ་ཏོག་གིས་ཆར་
ཕབས༑ སྤོས་ཀྱི་དྲི་ཞིམ་པོའི་ངད་ཕྱོགས་བཅུར་ལྡང་ཞིང༌། རོལ་མོའི་
སྒྲ་སྙན་པ་དབྱར་གྱི་འབྲུག་སྒྲ་བཞིན་དུ་གྲགས། སྤྲིན་ཐམས་ཅད་ཀྱང་
འཇའ་ཚོན་སྣ་ལྔའི་བླ་བྲེ་བྲེས་པ་ལྟ་བུར་གྱུར་ཅེས་གྲ ག ས ་ཤིང ་།
མཁན་ཆེན་གྱིས་ཆོས་བདག་པོའི་ལག་ཏུ་འཕྲོད་པས་བཙུན་རྒན་ང་
དེ་རིང་ཤི་ཡང་མི་འགྱོད་གསུངས་ནས་རྒྱལ་ཚབ་ཏུ་དབང་བསྐུར་ཏེ་
སྒྱུ་མའི་( ༤༡ ན)དཔེ་བརྒྱད་པོ་དེ་གསུངས་ནས་གཤེགས། དེ་ཡང་
ཉིན་མཚན་དུས་གསུམ་དུ་སྨོན་པ་དང་འཇུག་པའི་སེམས་བསྐྱེད་
བསྡུས་པ་རེ་འདི་ལྟར་ལེན་ཏེ། གང་གིས་རང་གི་བདེ་བ་ཡལ་བོར་ཏེ། །
ཡུ་བུའི་དོན་དུ་དུཿ ཁ་ཁུར་བླངས་པས། །སེམས་ཅན་ཚོགས་འདི་བློ་
ཡིས་ཡལ་བོར་ན། །ཐེག་ཆེན་དམ་ཆོས་ཐོས་པའི་དགོས་པ་ཅི། །དེས་ན་
མཐའ་ཡས་སེམས་ཅན་བསྒྲལ་བྱའི་ཕྱིར། །བླ་མེད་བྱང་ཆུབ་མཆོག་ཏུ་
སེམས་བསྐྱེད་དེ། །རང་དོན་སྤངས་ཏེ་དངོས་སམ་བརྒྱུད་ནས་ཀྱང་། །
གཞན་དོན་སྒྲུབ་དེ་སྐྱེས་བུ་མཆོག་ཡིན་ནོ།  ཿ །ཞེས་པ་འདིའི་སྒོ་ནས་
ལེན་ཞིང་། ཕྱིས་མཁན་ཆེན་བྱང་ཆུབ་རྩེ་མོས་གཙོ་མཛད་དགེ་བའི་
བཤེས་གཉེན་བསམ་གྱིས་མི་ཁྱབ་པ་ལ་སེམས་བསྐྱེད་གསུངས་པའི་
སྐབས་སུ་བདག་གི་མཁན་རིན་པོ་ཆེ་ལ་སེམས་བསྐྱེད་ཞུས་ཚེ་ཆོས་

བདག་པོའི་ལག་ཏུ་འཕྲོད་པ་ཡིན་གསུངས་ནས་མཉེས་ཚོར་ཆེན་པོ་
མཛད་ཀྱང་འདུག་འོ་སྐོལ་ལ་བདག་པས་གཞན་གཅེས་བདག་ཏུ་ཅི་
ལ་ཡོངས་ཏེ་བླ་མ་རིན་པོ་ཆེ་དེ་སྐད་གསུང་གིན་གདའ། བདག་ལས་
དབུས་གཙང་འདི་ན་ཆོས་འདི་ཕོག་པ་མང་པོ་མེད། ཕོག་པ་ཀུན་ལ་
བྱང་ཆུབ་ཀྱི་སེམས་རྒྱུད་ལ་སྐྱེས་པ་མང་པོ་བྱུང་ཞིང་། ད་ཆོས་འདིའི་
བཀའ་ཡོངས་རྫོགས་གཏོད་པ་ཡིན་པས་ཁྱེད་དགེ་བའི་བཤེས་གཉེན་
ཆོ་ག་འབོག་ནུས་པ་རྣམས་ཀྱིས་ཐམས་ཅད་ལ་ཕོག་ཅིག་ཅེས་བཀའ་
གནང་༑ དེ་ཡང་གཞན་གྱི་སྡུག་བསྔལ་རང་སྟེང་དུ་བཞེས་པ་ཡང་སློབ་
དཔོན་དཔལ་ཡེ་པའི་བློ་སྦྱོང་ལ་( ༤༡བ) ཉམས་ཁྲིད་བསྒོམ་དུས་
དེའི་སློང་ལྟ་བུ་ལ་ཤིག་ནད་བྱུང་བས། སེམས་དཔའ་ཆེན་པོའི་གསུང་
གིས་ཁྱེད་རང་སྙིང་རུས་སྐྱེད་ལ་ཤིག་གསོས། གལ་ཏེ་མི་སོས་ན་འདིར་
བྱོན་དང་ངེད་ཀྱིས་ཀྱང་གསོ་གྲོགས་བྱ་ཡི་གསུངས་པས་ཁོང་གིས་
ཆོས་རྫོང་དུ་བྱོན་ནས་ཞག་ཁ་ཤས་སོང་བ་དང་ཤིག་རྣམས་ཇེ་ཉུང་དུ་
སོང་༑ དྲུང་དུ་བལྟར་ཕྱིན་པས་ཤིག་ཉིལ་ལེ་པ་འདུག་པ་མཐོང་ནས་
བླ་མ་རིན་པོ་འོ་བརྒྱལ་ང་རང་གིས་སྙིང་རུས་བསྐྱེད་ལ་གང་སོ་སོས་
བྱེད་ཞུས་པས་ངེད་ཀྱིས་ཤིག་བླངས་པ་མིན། ང་རང་ལ་ཡོད་པ་ཡིན་
གསུངས་ནས་ཞག་འགའ་སོང་བ་ན་ཤིག་ཐམས་ཅད་ཡལ་ནས་སོང་
ཞེས་དཔལ་ཡེ་པས་གསུངས་སོ། །ཡང་ཡང་དབེན་པའི་མཁན་པོ་
གཟེར་ཆེན་པོ་ཞིག་གིས་བསྙུང་བ་སེམས་དཔའ་ཆེན་པོས་བཞེས་པས་
མཁན་པོའི་ཟུག་རྔུ་ཐམས་ཅད་ཞི་ཞིང་། སེམས་དཔའ་ཆེན་པོ་རང་གི་
ཞལ་ནས་གཞན་གྱི་སྡུག་བསྔལ་དངོས་སུ་ལེན་པ་འདི་བསམ་པ་དྲག་

པོས་བླངས་ན་ལོན་པ་ཉམས་མྱོང་གིས་གྲུབ་གསུངས། ཡང་ཧོར་
དམག་བྱུང་བའི་སྐབས་སུ་དམག་མི་ཞིག་གིས་ཁྱི་ལ་རྡོ་བརྒྱབ་པས་
འགྱེལ་ནས་སྐད་ངན་ཆེན་པོ་ཤོར་བས་སེམས་དཔའ་ཆེན་པོ་རང་ལ་
རྒྱབ་པ་བཞིན་དུ་ཨ་གསུངས་ཏེ་ཕྱག་ནས་དཀར་ཡོལ་འཆོར་ལ་ཁད་
བྱུང་ཞིང་སྤྱན་ཆབ་མང་པོ་བཏོན་པས་དམག་མི་རྣམས་དད་པ་སྐྱེས་
ནས་ཆོས་ཞུས། ཡང་བུ་སྟོན་རིན་པོ་ཆེ་སྐུ་བསྙུན་ནས་གྲོང་ལ་ཁད་
བྱུང་བའི་ཚེ་བསྟན་པ་དང་སེམས་ཅན་གྱི་དོན་ལ་དགོངས་ནས་ཡུན་
རིང་དུ་བཞུགས་དགོས་ཞེས་ཞབས་བརྟན་དང༌། བདག་གཞན་བརྗེ་
བའི་( ༤༢ན) དམིགས་པ་མཛད་པས་དེ་ནུབ་ནས་སྐུ་བསྙུང་དྭངས་
པས་བླ་མ་རྒྱལ་སྲས་པས་མཁན་ཆེན་བུ་སྟོན་གྱི་བསྙུང་ནས་བླངས་
ཟེར་བའི་གྲགས་པ་ཆེན་པོ་བྱུང༌། མཁན་ཆེན་བུ་སྟོན་གྱི་གྲྭ་པ་ཞིག་
གིས་མདང་བླ་མ་རྒྱལ་སྲས་པ་སྐུ་ལུས་ཤེལ་ལྟར་དྭངས་པར་གྱུར་པ་
གསེར་གྱི་དབུ་རྒྱན་གསོལ་བས་དབང་བསྐུར་མཛད་པ་རྨིས་ལགས་
ཞུས་པས་བུ་སྟོན་རིན་པོ་ཆེ་ནས་རྨི་ལམ་བཟང་པོ་ཡིན།  ཿ ང་ཡང་
མདངས༑ ཁམས་བདེ་ཞིང་རིག་པ་དྭངས་པ་ཞིག་བྱུང་གསུངས་ནས་
ཐུགས་མཉེས་མཉེས་མཛད། ། དེ་ལྟར་བདག་གཞན་མཉམ་བརྗེ་བསྒོམ་
པ་ཕྱག་ལེན་ལ་བཏབ་ནས། ད་ནི་སེམས་ཅན་དོན་བྱེད་ཀྱི་ཚུལ་ཁྲིམས་
ཀྱི་སྒོ་ནས་དགེ་སྦྱོང་གི་ཆོས་བཞི་དང་། ོ་འཇིག་རྟེན་ཆོས་བརྒྱད་ཀྱི
ནང་ནས་མི་འདོད་པ་བཞི་ལམ་དུ་འཁྱེར་བ་ལ།
དང་པོ་མ་རྙེད་པ་ལམ་དུ་འཁྱེར་བའི་ཚུལ་ནི།
རྩ་བ། སུ་དག་འདོད་ཆེན་དབང་གིས་བདག་གི་ནོར། །

བཅད་དེ་ཡང་ཡང་བཟོད་པ་སྨྲ་བ་ཡིན་ནམ་ཞེས་དྲིས་པའི་ཚེ་འདི་
ལྟར་དྲིས་པ་བཞིན་དུ་མ་འོངས་པ་ན་ཡང་ཡང་བྲིས་ཏེ་ཉོན་མོངས་པ་
རྣམས་དུམ་བུར་གཅོད་པར་གྱུར་ཅིག་ཅེས་ཐུགས་སྨོན་གནང་བ་
བཞིན་སངས་རྒྱས་ཀྱི་ཆོས་འཁོར་བསྐོར་བའི་ཐོག་མར་ཀ་ལིང་ཀའི་
རྒྱལ་པོའི་སྐྱེ་བ་ཀུན་ཤེས་ཀོདྱ་ནྱ་ལ་འདི་ནི་སྡུག་བསྔལ་འཕགས་པའི་
བདེན་པའོ། །ཤེས་པར་བྱའོ། །ཤེས་སམ། ཞེས་ཡང་ཡང་དྲིས་ཏེ་བདེན་
པ་ལ་བཀོད་པ་བཞིན་རྒྱལ་སྲས་རིན་པོ་ཆེ་འདི་ཉིད་ཀྱིས་ཕྱག་ལེན་ལ་
བཏབ་པ་འདི་ལྟར་ཐོས་ཏེ། འཆད་ཉན་མཛད་( ༤༣ན) པའི་དུས་སུ་
བླ་མ་བསོད་ནམས་རྒྱལ་མཚན་གྱིས་ས་སྐྱར་གདན་འདྲེན་ཞུས་ནས་
ཆོས་མང་པོ་ཞུས། ཕྱིར་འབྱོན་དུས་ལབ་ཙེ་ནག་པོ་ཟེར་བར་ཇག་པ་
མང་པོ་བྱུང་སྟེ་སེམས་དཔའ་ཆེན་པོ་རང་གི་སྐུ་ལ་མ་རེག །ཞབས་ཞུ་
བ་རྣམས་བཅིངས་ཏེ་ཇ་སྐོལ་བའི་ཚེ་ཞབས་ཞུ་པ་གཅིག་ཤོར་བས་
དེའི་བསམ་པ་ལ་འདི་རྣམས་ཀྱི་ལག་ཆ་རྣམས་ཁྱེར་ནས་བྲོས་ན་སྙམ་
བྱུང་བས་སེམས་དཔའ་ཆེན་པོས་མཁྱེན་ནས་བློ་ཚབ་ཚུབ་མ་བྱེད་
ཨང་གསུངས་ཇག་པ་རྣམས་ལ་ངའི་ནོར་འདི་རྣམས་བློས་བཏང་ཡོད་
པས་འཕྲོག་པ་ཡིན་སྙམ་མི་དགོས། ངེད་ཀྱི་གོས་རྣམས་ཀྱང་དགོས་ན་
ཁྱེར་གསུངས་པས་ཇག་པ་རྣམས་ཀྱིས་ཕྱག་འཚལ་ནས་ངེད་ཚོ་ཡང་
ཕོངས་པས་ཐབས་མ་རྙེད་པར་ཉིད་ལྟ་བུ་ཞིག་དང་ཐུག་བྱུང་ཟེར་
ཞིང་ངུས་པས་ཇག་པ་རྣམས་ལ་རྗེས་ཟློས་བྱེད་བཅུག་ནས་བསྔོ་བ་
མཛད་པ་ནི། ནོར་ལ་ཆགས་པའམ་བདག་ལ་སྡང་བ་ཡིས། །བདག་
གིས་བདོག་ཀུན་འཕྲོག་ནས་ཉིན་གཅིག་ཙམ། །འཚོ་བའི་ཟས་ཙམ་

མེད་པའི་སྐབས་བྱུང་ནའང་། །དེ་ཚེ་དམ་བཅའ་འདི་ནི་དྲན་པར་
གྱིས༑ །ཞེས་གནོད་ལན་དུ་ཕན་པ་སྒྲུབ་པའི་དམ་བཅའ་ཡང་མཛད་
དོ༑ །
དེ་ནས་སྡུག་བསྔལ་ལམ་དུ་འཁྱེར་བའི་ཚུལ་ནི།
རྩ་བ། བདག་ལ་ཉེས་པ་ཅུང་ཟད་མེད་བཞིན་དུ། །
གང་དག་བདག་གིས་མགོ་བོ་གཅོད་བྱེད་ནའང༌། །
སྙིང་རྗེའི་དབང་གིས་དེ་ཡི་སྡིག་པ་རྣམས། །
བདག་ལ་ལེན་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། བདག་ལ་ཉེས་པ་ཅུང་ཟད་ཙམ་( ༤༣བ)ཡང་
མེད་བཞིན་དུ་གང་དག་གཞན་གྱིས་བདག་གི་ཡན་ལག་དང་ཉིང་
ལག་ཏུ་མ་ཟད། མགོ་བོ་གཅོད་པ་བྱེད་ནའང་དེ་ལ་ཁོང་ཁྲོ་མི་སྐྱེ་བར་
མ་ཟདད། ཕྱི་མར་ངན་སོང་དུ་ལྟུང་བར་དོགས་པའི་སྙིང་རྗེའི་དབང་
གིས་དེ་ཡི་ལུས་ངག་གི་སྡིག་པ་རྣམས་རང་ལ་ལེན་པ་རྒྱལ་བའི་སྲས་
པོ་རྣམས་ཀྱི་ལག་ལེན་ཡིན་ཞེས་པའོ། །དེ་ཡང་འཇུག་པ་ལས། གལ་ཏེ་
གནས་མིན་འཁྲུགས་པ་འགའ་ཡིས་ཏེ། །ལུས་ལས་ཤ་ནི་རུས་བཅས་
ཡུན་རིང་དུ། །སྲང་རེ་རེ་ནས་བཅད་པར་གྱུར་ཀྱང་དེའི། །བཟོད་པ་
གཅོད་པར་བྱེད་ལ་ལྷག་པར་སྐྱེ། །ཞེས་གསུངས་པ་ལྟར་དམ་པ་འདི་
ཉིད་ཀྱིས་ཕྱག་ལེན་ལའང་བཏབ་སྟེ། འཆད་ཉན་མཛད་པའི་དུས་
ཞིག་ལ་འཇམ་དབྱངས་དོན་ཡོད་དཔལ་ལྡན་འཁོར་བཅས་བོ་དོང་དུ་
བྱོན་ཏེ་ཆོས་གསུངས་པའི་ཚེ་རྒྱ་སྒོའི་འགག་ན་སྤྲང་རྒན་ཉལ་ས་
ཐམས་ཅད་ཤིག་གིས་གང་བ། ཤིག་ནད་ཀྱི་དྲི་བྲོ་བ་ཅིག་ཡོད་པ་བླ་མ་

དོན་ཡོད་དཔལ་ལྡན་པའི་ཞབས་ཞུ་པ་རྣམས་ཀྱིས་བླ་མ་ལ་གྲིབ་ཕོག་
པས་འདི་ནས་མ་འདུག་ཅེས་སྒོར་ཕུད་པ་གཟིགས་ནས་སྙིང་རྗེ་དྲག་
པོ་སྐྱེས་ཏེ་སྤྱན་ཆབ་ཤོར། དེའི་ནུབ་མོ་ཁོ་རང་གི་གོས་དང་སྟན་ཤིག་
གི་ཕུང་པོར་གྱུར་པ་རྣམས་ཀྱི་གསེབ་ཏུ་གཟིམས་ཤིང་སྤྲང་པོ་ལ་ན་
བཟའ་ཆ་ཚང་གནང་ནས་བཞུགས་པས་སྐུ་ལུས་ཐམས་ཅད་ལྷ་ཐོར་
བྱུང་བ་བཞིན་དུ་རྨའི་ཕུང་པོར་གྱུར་པས་བླ་མའི་ཞབས་ཞུ་རྣམས་
དང་གྲྭ་པ་ཐམས་ཅད་ཧ་ལས་ཏེ་ཁྱེད་ད་དུང་ལུས་གཏོང་བའི་ཚོད་
ཙམ་ལ་མ་སླེབ་ལས་ཆེ། དེ་འདྲ་ཧ་ཅང་( ༤༤ན) ཐལ་བས་མི་མཛད་
པར་ཞུ་ཞུས་པས། སྤྱོད་འཇུག་ལས། བདག་གི་ལུས་ཅན་ཐམས་ཅད་
ལ༑ །ལུས་འདི་ཅི་དགར་བྱིན་ཟིན་གྱི། །རྟག་ཏུ་གསོད་དང་སྨོད་པའམ།།
བརྡེག་སོགས་ཅི་དགར་བྱེད་ལ་རག །ཅེས་དང༌། འགྲོ་མང་རྡོག་པས་
བདག་གི་སྤྱིར་འཚོག་གམ། །འགུམས་ཀྱང་མི་བསྡོ་འཇིག་རྟེན་མགོན་
དགྱེས་མཛོད། །ཅེས་གསུངས་ཏེ་ཤིག་ནང་དུ་གཟིམས་པས་གྲྭ་པ་
རྣམས་བླ་མ་དོན་ཡོད་པའི་དྲུང་དུ་སོང་སྟེ།ངེད་རྣམས་ཀྱིས་ཞུ་བ་
བྱས་ཀྱང་མི་གསན་པར་འདུག་ཉིད་ཀྱིས་གསུང་འབྱོན་དགོས་ཞེས་
ཞུས་པས་བླ་མ་དོན་ཡོད་པ་ཕེབས་ཏེ་འདི་ལྟ་བུ་རང་མི་མཛད་པར་
ཞུ༑ ཧ་ཅང་འོ་བརྒྱལ་དྲག་པོ་བྱུང་ན་ཅི་འདྲ་ཡོངས་མི་ཤེས་ཞུས་པས།
སྐྱེས་རབས་ལས། ལུས་ཙམ་གྱིས་ཀྱང་གཞན་ལ་ཕན་ཐོགས་པ། །ནམ་
ཞིག་འགྱུར་ཞེས་བདག་གིས་གང་བསམ་པ། །བདག་ནི་སྨོན་པ་འབྲས་
བུ་ཡོད་པར་གྱུར།
པས་ཆུ་ཧ་ཅང་ཚ་དྲག་པའི་སྐབས་སུ་སྟོང་ཉིད་ལ་ཅུང་ཟད་རེ་མཉམ་

པར་བཞག་ཅིང་རིང་པོ་མ་ལོན་པར་ཤིག་རྣམས་ཡལ་ནས་སོང་ཞེས་
གྲག་གོ །ཡང་འཕན་ཡུལ་སྒོམ་ཆེན་ཞིག་ལ་ཤིག་ནད་བྱུང་བའི་སྟེང་དུ་
གཞན་གྱི་ཤིག་རྣམས་ཀྱང་བླངས་ཏེ་དེའི་རྐྱེན་གྱིས་གཤེགས་མ་ཐག་
རྒྱལ་སྲས་རིན་པོ་ཆེའི་མདུན་དུ་ཐུགས་དམ་གསལ་འདེབས་ཀྱི་ཡོ་
བྱད་བསྐུར་བ་ཉེ་གནས་ཀྱིས་དྲུང་དུ་ཕུལ་བས་གོ་གོ་རྗེས་སུ་ཡི་རང་།
སྔོན་སངས་རྒྱས་ཀྱི་སྲིན་བུ་ཀེ་( ༤༤བ) ཏ་ཀ་བརྒྱད་ཁྲི་ལ་སྐུ་ལུས་
བྱིན་པ་དང་ཆ་མཐུན་པ་ཡིན། འོ་སྐོལ་བློ་སྦྱོངས་པ་ཡིན་པ
ས་སོ། །
ཙམ་ཞིག་འཆིར་འཇུག་པ་སྙིང་རྗེ་གསུངས་པ་སོགས་མཐའ་ཡས་
གྲགས་པ་ངན་པ་ལམ་དུ་འཁྱེར་བའི་ཚུལ་ནི།
རྩ་བ། འགའ་ཞིག་བདག་ལ་མི་སྙན་སྣ་ཚོགས་པ། །
སྟོང་གསུམ་ཁྱབ་པར་སྒྲོགས་པར་བྱེད་ན་ཡང༌། །
བྱམས་པའི་སེམས་ཀྱིས་སླར་ཡང་དེ་ཉིད་ཀྱི། །
ཡོན་ཏན་བརྗོད་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། བདག་གི་གཉེན་ཉེ་དུ་གྲོགས་མཆེད་དགྲ་སོགས་
གང་ཞིག་གིས་བདག་ལ་སྒྲོ་འདོགས་སྐུར་འདེབས་ཀྱི་གཏམ་མི་སྙན་
པ་སྣ་ཚོགས་པ་སྟོང་གསུམ་གྱི་སྟོང་ཆེན་པོ་འདི་ཁྱབ་པར་སྒྲོགས་པར་
བྱེད་ན་ཡང་དེ་ལ་ཁྲོ་བའི་སེམས་མེད་པར་བྱམས་པའི་སེམས་ཀྱིས་
སླར་ཡང་མི་སྙན་པ་བརྗོད་པའི་ཕ་རོལ་པོ་དེ་ཉིད་ཀྱི་ཡོན་ཏན་སྐྱེ་བོ་
ཐམས་ཅད་ལ་བརྗོད་པ་རྒྱལ་སྲས་རྣམས་ཀྱི་ལག་ལེན་ཡིན་ཞེས་པའོ། ། །
དེ་ཡང་སྔོན་འབྲོམ་སྟོན་པ་ལ་ཁུ་སྟོན་ཆེན་པོས་ཚིག་ངན་སྣ་ཚོགས་
བྱས་པ་འབྲོམ་གྱིས་གསན་པས་ཁོང་ཐུགས་ཤིན་ཏུ་མད་ཅེས་བསྔགས་

པ་ཡང་ཡང་བརྗོད་པ་བཞིན་སེམས་དཔའ་ཆེན་པོ་འདིས་ཀྱང་འགའ་
ཞིག་གིས་གཞན་ལ་འཕྱ་སྨོད་བཏང་ཙ་ན་མི་ཉན་མི་ཉན། ནཱ་རོ་པས་
ཏཻ་ལོ་པ་ཉ་གསོན་བསྲེག་བྱེད་པར་མཐོང་བ་དང་། སངས་རྒྱས་ཡེ་
ཤེས་ཞབས་ཀྱིས་འཇམ་དཔལ་བཤེས་གཉེན་ཁྱིམ་བཙུན་ཉོ་ཚོང་བྱེད་
པར་མཐོང་བ་སོགས་ཀྱི་གཏམ་རྒྱུད་གསུངས་ནས་འོ་སྐོལ་བློ་མ་དག་
པ་ཡིན། ཁོང་རྣམས་ལ་སྐྱོན་དེ་འདྲ་ཅི་ལ་ཡོད། རང་( ༤༥ན)ཅག་གི་
མི་ལ་སྐྱོན་བརྗོད་མང་པོ་བྱས་ཙ་ན་གཞན་ཐམས་ཅད་ཀྱིས་ཀྱང་ཚུར་
འཐབས་པ་ཞིག་རྟེན་འབྲེལ་གྱིས་འོང་གསུངས་ནས་བླ་མ་རང་གིས་
གཞན་ཐམས་ཅད་ཀྱི་ཡོན་ཏན་འབའ་ཞིག་བརྗོད་པས་མཁས་པ་
དཔང་ལོ་ཙྪ་བ་བློས་གྲོས་བརྟེན་པས།ཐོག་མར་ཤེས་བྱ་ཀུན་ལ་མཁས་
པར་སྦྱངས། །བར་དུ་མཁས་པའི་ཚོགས་སུ་ལེགས་པར་བཤད། །ཐ་
མར་འདྲིས་པའི་དོན་ལ་བརྩོན་པར་བསྒོམ། །དུས་གསུམ་རྒྱལ་བ་ཀུན་
གྱི་བཞེད་གཞུང་ཡིན། །ཞེས་པཎྜི་ཏས་གསུངས་པ་དེ་གུ་རུ་ཐོགས་མེད་
རང་གིས་བྱས་པ་ཡིན། འོ་སྐོལ་ཆོས་བྱེད་པ་མང་རབ་འདུག་སྟེ།
གཞན་གྱི་རྒྱུས་ནི་ང་ལ་མེད་བརྟན་པ་ཐོབ་པའང་གུ་རུ་ཐོགས་མེད།
ཁོང་ཡིན་ཕོ་སྐྱེས་པ་ཟེར་བ་ཁོང་ལ་ཟེར་བ་ཡིན་གསུངས་ཤིང་། རོང་
པ་རྒ་ལོས་ཀྱང་། ང་ལ་ཕ་ལས་ལྷག་པའི་བུ་ཅིག་ཡོད་པ་ཡིན། ངའི་
སློབ་མ་རྒྱལ་སྲས་པ་འདི་འདྲ་གཞན་ལ་ཡོད་ན་སྨོན་པ་འཆོར། སྐྱེས་
བུ་དམ་པ་འདི་འདྲ་འཇིག་རྟེན་གསུམ་ན་དཀོན་གསུངས་ཤིང་། བླ་མ་
རིན་ཡེ་ཡང་ཁོང་གི་བླ་མ་ཡིན་ཀྱང་སེམས་དཔའ་ཆེན་པོའི་མཚན་

བརྗོད་པ་ན་ཕྱག་ཐལ་མོ་སྦྱར་ཞིང་སྤྱན་ཆབ་འབྱིན། ཀུན་མཁྱེན་དོལ་
པོ་པ་ཤེས་རབ་རྒྱལ་མཚན་གྱིས་ཀྱང་རྟ་ནག་ཏུ་བྱོན་པའི་དུས་གཅིག་
དངུལ་ཆུ་ཆོས་རྫོང་གི་ཐད་ཀྱི་ཟུར་ལ་ཕྱག་བཙུག་ནས་སྤྲིན་ཕ་ཀིའི་
འོག་ན་སངས་རྒྱས་མི་གཟུགས་སུ་བྱོན་པ་ཞིག་ཡོད་པ་རེད། ཨེ་ཤེས་
གསུངས༑ བུ་( ༤༥བ) སྟོན་རིན་པོ་ཆེས་ཀྱང་ཁོང་གི་གྲྭ་པ་རྣམས་ལ་
ད་ལྟ་བོད་གངས་ཅན་གྱི་ཁྲོད་ན་ཆོས་ཤེས་ནས་ཉམས་ལེན་ངོ་མ་བྱས་
པ་དེ་རྒྱལ་བའི་སྲས་པོ་ཐོགས་མེད་པ་ཙམ་ཞིག་ཡིན། ངས་ཀྱང་ཆོས་
མང་པོ་ཤེས་ཏེ་ཀུན་མཁྱེན་འཕགས་འོད་ཀྱི་ཞལ་ཏ་ལ་བརྟེན་ནས་
འཆད་ཉན་མཛད་དགོས་བྱུང་བས་ཁོང་འདྲ་བའི་ཉམས་ལེན་བྱེད་རྒྱུ་
མ་བྱུང་། འདི་ལྟ་བུའི་བྱང་ཆུབ་སེམས་དཔའ་ལ་ཆོས་འབྲེལ་ཐོབ་པ་
ཙམ་རེས་ཀྱང་འཁོར་བ་མཐའ་ཅན་དུ་འགྱུར་བས་ཁྱེད་རྣམས་ཀྱིས་
ཆོས་ཞུས་ཞབས་ཏོག་ངས་བྱེད་པ་ཡིན་གསུངས་ནས་སེམས་དཔའ་
ཆེན་པོས་ཀྱང་ཞྭ་ལུར་ཟླ་བ་གཅིག་གང་ལ་གང་འདོད་དུ་ཚོས་
གསུངས་ཏེ་འགྲོ་བ་དཔག་ཏུ་མེད་པའི་དོན་མཛད་དེ། ཆགས་སྡང་
དབང་གིས་གཞན་དག་གི །སྐྱོན་བརྗོད་ཚིག་གི་ཕྲེང་བ་དང་། །ཕན་
ཚུན་ཁྲོས་པར་འགྱུར་བ་བཞིན། །ནམ་ཡང་ལྷན་ཅིག་མི་གནས་པས། །
སྐྱེས་བུ་དམ་པ་ཐམས་ཅད་ཀྱིས། །བསྟོད་དང་བཀུར་དང་བསྔགས་པ་
གསུམ༑ །སྙན་པའི་ཚིག་གིས་བོས་པ་བཞིན། །ཁྱོད་ལ་རབ་ཏུ་འདུས་པ་
མཚར༑ །ཞེས་པ་ལྟར་རོ། །དེ་ལྟར་མ་གྲགས་པ་ལམ་དུ་འཁྱེར་བའི་ཚུལ་
བསྟན་ཟིན་ནས།
སྨད་པ་ལམ་དུ་ཁྱེར་བའི་ཚུལ་ནི།

ལུས་ཤིན་ཏུ་དུབ་ནས་གཉིད་ལོག་པ་མི་དེས་སྤྲེའུའི་མགོ་ལ་རྡོ་བསྣུན་
པར་བརྩོན་པའི་ཚེ་གཉིད་སད་པས་དེ་ལ་ཤིན་ཏུ་བརྩེ་བའི་སྐྱེས་
རབས་བཞིན་དམ་པ་འདིས་ཀྱང་ཕྱག་ལེན་ལ་བཏབ་སྟེ། བསྟན་པ་
དང་སེམས་ཅན་སྤྱི་མཐུན་ལ་གནོད་པ་བྱེད་པ་འགའ་ཞིག་ལ་གཞན་
གྱིས་འདི་རྣམས་ལ་དམོད་པ་དང་དྲག་སྔགས་( ༤༧ན)བྱེད་དགོས་
ཞུས་ཤིང་། ཁོ་རང་རྣམས་ཀྱིས་ཀྱང་ཞེ་སྡང་བྱེད་པ་གཟིགས་ནས་ཨ་
ཁ་མི་རུང་།འདི་རྣམས་ཀྱི་ཞེ་སྡང་ཞི་ན་ཅི་མ་རུང་སྙམ་དུ་སྙིང་རྗེ་
བསྒོམ་དགོས་གསུངས་ནས།བདག་གམ་བདག་གི་ཕྱོགས་ལ་གནོད་
བྱེད་དམ། །བསྟན་དང་འགྲོ་བ་ཡོངས་ལ་གནོད་བྱེད་པའི། །མ་རུང་སྐྱེ་
བོ་མཐོང་ཐོས་དྲན་གྱུར་ན། །ལྷག་པར་སྙིང་རྗེའི་གནས་སུ་ཤེས་བྱས་
ནས༑ །བདེ་དགེ་ཅི་ཡོད་དེ་ལ་བསྔོ་བ་གཅེས། །ཞེས་གསུངས་སོ། །
བཟོད་དཀའ་བ་གཉིས་པ་ནི།
རྩ་བ། རང་དང་མཉམ་པའམ་དམན་པའི་སྐྱེ་བོ་ཡིས། །
ང་རྒྱལ་དབང་གིས་བརྙས་ཐབས་བྱེད་ན་ཡང༌། །
བླ་མ་བཞིན་དུ་གུས་པས་བདག་ཉིད་ཀྱི། །
སྤྱི་བོར་ལེན་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། རང་དང་རིགས་རུས་ལོངས་སྤྱོད་ཡོན་ཏན་
སོགས་ཀྱིས་མཉམ་པའམ་དམན་པའི་སྐྱེ་བོ་འགའ་ཡིས་ང་རྒྱལ་གྱི་
དབང་གིས་ལུས་ངག་གིས་བརྙས་ཐབས་སྣ་ཚོགས་བྱེད་ན་ཡང་དེ་ལ་
བླ་མ་བཞིན་དུ་སྒོ་གསུམ་གུས་པས་བདག་ཉིད་ཀྱི་སྤྱི་བོའི་གཙུག་ཏུ་
ལེན་པ་རྒྱལ་སྲས་རྣམས་ཀྱི་ལག་ལེན་ཡིན་ཞེས་པའོ། །དེ་ལྟར་ཕྱག་

ལེན་ལ་བཏབ་པ་ནི། ཞལ་ནས། ང་ལ་གཞན་གྱིས་ཚིག་ངན་སྨྲ་བ་དང་
བརྙས་བཅོས་བྱེད་པ་བྱུང་བའི་ཚེ་ལན་མ་བྱས་པས་ཕ་རོལ་པོ་ཡང་ཞེ་
སྡང་མི་སྐྱེ་ཞིང་རང་ཡང་སྐྱེས་བུ་བཟོད་ལྡན་དུ་འགྲོ་བ་ཡིན། ལན་
བྱས་ན་གཉིས་ཀ་སྐྱོན་ཅན་དུ་འགྲོ་བ་ཡིན་གསུངས་ནས་ཤེས་བྱེད་ལ་
སྤྱོད་འཇུག་ལས། གང་ཞིག་རྨོངས་དེ་ཉེས་( ༤༧བ)པ་བྱས། །གང་
ཞིག་རྨོངས་ཏེ་ཐོས་གྱུར་ན། །དེ་ལ་སྐྱོན་མེད་གང་གིས་བྱ། །སྐྱོན་དང་
བཅས་འདི་གང་ཞིག་ཡིན། །ཞེས་གསུངས་ནས་དེ་ལ་དམིགས་ཀྱིས་
དམ་བཅའ་ཡང་འདི་ལྟར་མཛད་དེ། བདག་ལ་ཉེས་པ་ཡོད་དམ་མེད་
ཀྱང་རུང་། །མཐོ་དམན་མཉམ་པ་སུ་ཡང་རུང་བ་ཡིས། །གནོད་པའི་
རྣམ་པ་ཆེ་ཆུང་ཅི་བྱེད་ཀྱང་། །དེ་ཚེ་དམ་བཅའ་འདི་ནི་དྲན་པར་
གྱིས༑ །ཞེས་གསུངས་སོ། །དེ་ལྟར་བཟོད་དཀའ་བ་གཉིས་ལམ་དུ་
འཁྱེར་བའི་ཕྱག་ལེན་བསྟན་ཟིན་ཏེ།དང་པོ་རྒུད་པ་ལམ་དུ་འཁྱེར་ཚུལ་ནི།
རྩ་བ། འཚོ་བས་ཕོངས་ཤིང་རྟག་ཏུ་མི་ཡིས་བརྙས། །
ཚབས་ཆེན་ནད་དང་གདོན་གྱིས་བཏབ་ཀྱང་སླར། །
འགྲོ་ཀུན་སྡིག་སྡུག་བདག་ལ་ལེན་བྱེད་ཅིང༌། །
ཞུམ་པ་མེད་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། ཟས་ནོར་བ
ཟས་ནོར་བསོགས་པ་ཕར་ཟད། རང་གི་སྲོག་
འཚོ་བའི་ཁ་ཟས་ཀྱིས་ཀྱང་ཕོངས་ཤིང་། དེའི་སྟེང་དུ་ལན་གཅིག་ཙམ་
མ་ཡིན་པར་དུས་རྟག་ཏུ་མིས་བརྙས་ཤིང༌། མཛེ་སོགས་ཚབས་ཆེན་

པོའི་ནད་དང་། སྨྱོ་འབོགས་སོགས་གདོན་གྱིས་བཏབ་ཀྱང་སླར་རང་
གི་སྡུག་བསྔལ་ལ་དཔགས་ཏེ་འགྲོ་བ་ཀུན་གྱི་སྡིག་པའི་འབྲས་བུ་དང་
སྡུག་བསྔལ་ཐམས་ཅད་བདག་ལ་ལེན་ཞིང་འདི་ལྟ་བུ་བདག་གིས་མི་
བཟོད༑ ཇི་ལྟར་བཟོད་སྙམ་པའི་སེམས་ཞུམ་པ་མེད་པ་རྒྱལ་སྲས་
རྣམས་ཀྱི་ལག་ལེན་ཡིན་ཞེས་པའོ། །དེ་ལྟར་ཕྱག་ལེན་ལ་བཏབ་སྟེ།
ཞལ་ནས། དུས་ཕྱིས་ནད་དྲག་པོས་བཏབ་ནས་ཡུན་རིང་དུ་སོང་བས་
སྔར་( ༤༨ ན)རྨི་ལམ་བཟང་པོ་ཡོད་པ་རྣམས་འབྲི་བ་བྱུང་བ་ན་
དེའི་རྐྱེན་གྱིས་སོར་ཆུད་ཀྱང་དགེ་སྦྱོར་ཤིན་ཏུ་འཕེལ་གསུངས་ནས།
ནད་གདོན་ཆོམ་རྐུན་དགྲ་སོགས་དམ་ཆོས་ཀྱི། །བར་ཆད་ཡིན་ཞེས་
གྲགས་ཀྱང་རང་གི་བློ། །ལས་སུ་རུང་ན་དེ་ཀུན་གྲོགས་སུ་འགྱུར།
ངན་འདི་ནི་དམ་ཆོས་གེགས་སུ་ངེས། །ཞེས་དམ་བཅའ་མཛད་དོ། །
གཉིས་པ་འབྱོར་པ་ལམ་དུ་འཁྱེར་བའི་ཚུལ་ནི།
རྩ་བ། སྙན་པར་གྲགས་ཤིང་འགྲོ་མང་སྤྱི་བོས་བཏུད། །
རྣམ་ཐོས་བུ་ཡི་ནོར་འདྲ་ཐོབ་གྱུར་ཀྱང༌། །
སྲིད་པའི་དཔལ་འབྱོར་སྙིང་པོ་མེད་གཟིགས་ནས། །
ཁེངས་པ་མེད་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། ཕྱོགས་ཐམས་ཅད་དུ་སྙན་པར་གྲགས་ཤིང་འགྲོ་
བ་མང་པོས་རང་ལ་བསྙེན་བཀུར་དང་བཅས་སྤྱི་བོས་བ ཏུད་ཅིང་
ཟས་ནོར་ལོངས་སྤྱོད་རྣམ་ཐོས་བུ་ཡི་ནོར་བུའི་གཏེར་མཛོད་འདྲ་བ་
བདག་གིས་ཐོབ་པར་གྱུར་ཀྱང་སྲིད་པའི་དཔལ་འབྱོར་འདི་དག་ནམ་
འདོར་ལ་ཆ་མེད་པས་སྙིང་པོ་ཡེ་ནས་མེད་པར་གཟིགས་པའམ་ཤེས་

ས་སྤྱོད་ཀྱིས་ཁེངས་པ་མེད་པ་རྒྱལ་སྲས་རྣམས་ཀྱི་ལག་ལེན་
ཡིན་ཞེས་པའོ། །དེ་ལྟར་ཕྱག་ལེན་ལ་བཏབ་སྟེ། དེ་ཡང་སའི་སྟེང་ན་
འགྲན་གྱི་དོ་ཟླ་དང་བྲལ་བའི་སེམས་དཔའ་ཆེན་པོ་འདིའི་སྙན
གྲགས་ནི་རྒྱ་གར་བལ་ཡུལ། མངའ་རིས། ཁ་ཆེ་ལ་སོགས་པའི་རྒྱལ་
ཕྲན་ཐམས་ཅད་ཀྱིས་ཀྱང་མོས་གུས་ཆེན་པོས་ཐུབ་པའི་རྒྱལ་ཚབ་
བསྟན་པའི་བདག་པོ་བོ་དོང་རྒྱལ་བའི་སྲས་པོ་( ༤༨བ)ཐོགས་མེད་
ཅེས་བསྟོད་པ་དང་། དབུས་གཙང་གི་དགེ་བའི་བཤེས་གཉེན་མཁས་
བཙུན་བཟང་གསུམ་འཛོམ་པ་ཐམས་ཅད་སློབ་མར་འདུས་ཤིང་མི་
ཆེན་ཐམས་ཅད་ཀྱིས་ཀྱང་སྤྱི་བོའི་གཙུག་ཏུ་བཀུར། ཡིད་བཞིན་གྱི་
ནོར་བུ་རིན་པོ་ཆེ་ལྟར་མོས་གུས་ཀྱིས་མཆོད་ཀྱང་དེ་ལ་རློམ་པ་དང་
ཁེངས་པ་རྡུལ་ཙམ་ཡང་མི་མངའ་ཞིང་། ཞལ་ནས་ཀྱང་། ང་རྒྱལ་གྱིས་
རང་ལས་དམན་པ་ལ་བརྙས་ཆོས།མཉམ་པ་ལ་འགྲན་སེམས། མཐོ་བ་
ལ་ཕྲག་དོག་བྱེད་ན་ཆོས་གནད་དུ་མ་སོང་བ་ཡིན། སྒོམ་ཆེན་པ་ཅི་
རིགས་ཉམས་ཅུང་ཟད་རེ་སྐྱེས་ཙ་ན་ད་འཚེངས་སྙམ་པ་སྐྱེས་པ་ནི་ང་
རྒྱལ་རྩ་བའི་ཉོན་མོངས་དྲུག་གི་ནང་ནས་ཆེ་ཤོས་དེ་རྒྱས་པར་བྱས་
ནས་སྡུག་ཏུ་སོང་བ་ཡིན། ཡོན་ཏན་ཆེ་རུ་སོང་ན་ང་རྒྱལ་ཆུང་ངུར་
འགྲོ་བ་ཅིག་དགོས་གསུངས་ཏེ། རང་ཉིད་དབེན་པར་གནས་པའི་
རློམས་སེམས་ཀྱིས། །གཞན་དག་ཁྱད་གསོད་བདུད་ཀྱི་ལས་ཡིན་པས། །
འདུ་འཛི་སྤངས་དང་ཡོན་ཏན་སྐྱེས་སོགས་ཀྱིས། །རློམ་སེམས་སྤངས་
པ་བསམ་གཏན་པ་ལ་གཅེས། །ཞེས་དམ་བཅའ་མཛད་དོ། །
འ བྱོ ར ་རྒུ ད ་ག ཉི ས་ལམ་དུ ་འཁྱེར་བའི་ཚུལ་བསྟན་ཟི ན ་ན ས།

ཆགས་སྡང་གཉིས་ལམ་དུ་འཁྱེར་ཚུལ་སྟོན་པ་ལ། རང་རྒྱུད་ཀྱི་དགྲ་བོ་
ཉོན་མོངས་འདུལ་བའི་ཚུལ་སྟོན་པ་ནི།
རྩ་བ། རང་གི་ཞེ་སྡང་དགྲ་བོ་མ་ཐུལ་ན། །
ཕྱི་རོལ་དགྲ་བོ་བཏུལ་ཞིང་འཕེལ་བར་འགྱུར། །
དེ་ཕྱིར་བྱམས་དང་སྙིང་རྗེའི་དམག་དཔུང་གིས། ། ་
རང་རྒྱུད་འདུལ་བ་རྒྱལ་སྲས་ལག་ལེན་ཡིན། །
ཞེས་( ༤༩ ན) གསུངས་ཏེ། རང་གི་རྒྱུད་ཀྱི་ཞེ་སྡང་སོགས་ཉོན་
མོངས་པའི་དགྲ་བོ་འདི་མ་ཐུལ་ན་དམག་ཇག་ཆོམ་རྐུན་སོགས་ཕྱི་
རོལ་གྱི་དགྲ་བོ་ཆམས་ལ་ཕབ་སྟེ་བཏུལ་ཡང་ཕྱིར་ཞིང་འཕེལ་བར་
འགྱུར་བས་རྒྱུ་མཚན་དེའི་ཕྱིར་བྱམས་པ་དང་སྙིང་རྗེའི་དམག་གི་
དཔུང་ཆེན་པོས་རང་རྒྱུད་ཀྱི་དགྲ་བོ་ཉོན་མོངས་འདུལ་བ་རྒྱལ་སྲས་
རྣམས་ཀྱི་ལག་ལེན་ཡིན། ཞེས་པའོ། །དེ་ཡང་སེམས་དཔའ་ཆེན་པོ་
འདིའི་ཞལ་མཐོང་ཞིང་གསུང་ཐོས་པ་ཙམ་གྱིས་རང་བཞིན་གྱིས་དུལ་
པར་འགྱུར་ཏེ། ཞལ་ནས་ཆོས་གཅིག་གི་དེ་བཞིན་ཉིད་མངོན་སུམ་དུ་
མཐོང་བས་ཆོས་ཀུན་གྱི་དེ་བཞིན་ཉིད་མངོན་སུམ་དུ་མཐོང་བ་
བཞིན་དུ་སྔོན་ལ་རང་རེའི་སེམས་འདི་ལེགས་པོ་ཞིག་ཐུལ་ན་གཞན་
གྱི་སེམས་ཡང་ངང་གིས་ཐུལ་པ་ཅིག་འོང་གསུངས་ཏེ། ཤེས་བྱེད་དུ་
སྤྱོད་འཇུག་ལས། སེམས་ཅན་མི་བསྲུན་ནམ་མཁའ་བཞིན། །དེ་དག་
གཞོམ་གྱིས་ཡོངས་མི་ལངས། །ཁྲོ་བའི་སེམས་གཅིག་བཅོམ་པ་ན། །
དགྲ་དེ་ཐམས་ཅད་ཆོམས་དང་འདྲ། །ཞེས་གསུངས་སོ། ། ཆེ
འདོད་ཡོན་ལ་སྲེད་པ་སྤོང་བའི་ཚུལ་སྟོན་པ་ནི།

རྩ་བ།འདོད་པའི་ཡོན་ཏན་ལན་ཚྭའི་ཆུ་དང་འདྲ། ། །
ཇི་ཙམ་སྤྱད་ཀྱང་སྲེད་པ་འཕེལ་བར་འགྱུར། །
གང་ལ་ཞེན་ཆགས་སྐྱེ་བའི་དངོས་པོ་རྣམས། །
འཕྲལ་ལ་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། གཟུགས་མཛེས་པ་སྒྲ་སྙན་པ་སོགས་འདོད་པའི་
ཡོན་ཏན་ཅི་ཙམ་ཐོབ་ཀྱང་ལན་ཚྭས་སྦག་པའི་ཆུ་འཐུང་བ་དང་འདྲ་
བར་ཅི་ཙམ་ལོངས་སྤྱད་ཀྱང་སླར་ཡང་སྲེད་པ་ལྷག་པར་འཕེལ་བར་
( ༤༩ བ)འགྱུར་བས་རང་གང་ལ་ཆགས་ཞེན་སྐྱེ་བར་བྱེད་པའི་
དངོས་པོ་རྣམས་ཡུན་དུ་མི་འཆང་བར་འཕྲལ་ལ་སྤོང་བ་རྒྱལ་སྲས་
རྣམས་ཀྱི་ལག་ལེན་ཡིན་ཞེས་པའོ། །དེ་ལྟར་ཕྱག་ལེན་ལའང་བཏབ་སྟེ།
དེ་ཡང་འཚོ་བ་ཞིམ་མི་ཞིམ་ལ་མི་གཟིགས་པར་གང་དྲངས་པ་གསོལ་
བས་ཞབས་ཏོག་སྒྲུབ་སླ་ཞིང་། ཞལ་ནས་ང་གྲྭ་སར་འགྲོ་བའི་དུས་
ནས་ཀྱང་ནོར་ལ་གསོག་རུམ་གྱི་བློ་མ་སྐྱེས་པས་སྐྱིད་པ་ཞིག་བྱུང་
གསུངས༑ བླ་མ་ནམ་མཁའ་རྡོ་རྗེ་བྱ་བ་སྐུ་ན་གཞོན་དུས་ནས་ཡུན་
རིང་འགྲོགས་པ་དེས་ཁོང་དང་པོ་ནས་སྙིང་རྗེ་ཆེ་བས་བཀྲེན་པ་
མཐོང་ན་གསོལ་འཕྲོ་བཅད་ནས་སྟེར་བ་ཞིག་ཡིན། འཛིན་ཆགས་
མེད་པས་རྩམ་པ་སྤཊ་ཕོར་གང་ཙམ་ལས་མེད་ཀྱང་འཚོ་བའི་འདུན་
པ་མི་གཏོང་བ། འདི་ཟད་ཙ་ན་ཡང་ཉམས་ཤིག་འཆར་གསུངས་ནས་
ཐུགས་བདེ་མོར་བཞུཊ་པ་ལ་རྩོལ་བའི་འདུན་པ་ཡེ་མི་བྱེད་གསུངས།
ཆགས་སྡང་གཉིས་ལམ་དུ་འཁྱེར་བའི་ཚུལ་བསྟན་ཟིན་ནས། དོན་
དམ་སེམས་བསྐྱེད་མཉམ་བཞག་ཏུ་བསྒོམ་པའི་ཚུལ་སྟོན་པ་ནི།

སྡུག་བསྔལ་སྐྱེས་པ་ལྟར་འཁྲུལ་སྣང་ལ་བདེན་པར་བཟུང་བས་ཨ་
ཐང་ཆད་པའམ་སྡུག་བསྔལ་བར་གྱུར་པ་ཡིན་པས་རྒྱུ་མཚན་དེའི་
ཕྱིར་རང་དང་མི་མཐུན་པའི་ཕྱི་ནང་གི་རྐྱེན་ངན་པ་དང༌། ཕྲད་པའི་
ཚེ་རང་གི་སེམས་འཁྲུལ་བར་ལྟ་བ་རྒྱལ་སྲས་རྣམས་ཀྱི་ལག་ལེན་
ཞེས་པའོ། །དེ་ལྟར་ཕྱག་ལེན་ལའང་བཏབ་སྟེ། དུས་གཅིག་ས་སྐྱ་ལ་
དམག་འཁྲུག་བྱུང་ནས་རང་གི་སློབ་མའི་གཙོ་བོ་འཇམ་དབྱངས་དོན་
ཡོད་རྒྱལ་མཚན་པ་དབུས་སུ་བྲོས་ཏེ་བྱོན་དུས་བླ་མ་རིན་ཡེ་པའི་ཞལ་
ནས༑ འདི་ལྟ་བུ་འོང་བ་ཧ་ཅང་མི་རིགས་བསམ་ནས་སྡུག་བསྔལ་དང་
ཞེ་སྡང་ཆེན་པོ་འོང་གིན་འདུག །ཉིད་ལ་དེ་ལྟར་བྱུང་ངམ་མ་བྱུང་
ཞུས་པས། ལན་དུ་སྤྱི་འཇིག་རྟེན་( ༥༡ན) གྱི་བདེ་སྡུག་དང་ཆགས་
སྡང་སོགས་ཕལ་ཆེར་རང་གི་ལས་སྣང་ཡིན་ཞིང་། དེ་ཡང་སེམས་ཉིད་
སྤྲོས་བྲལ་ཡིན་པར་ཤེས་པའི་གོ་བ་གཅིག་ཡོད་པ་འདིས་དེ་ལྟ་བུའི་
ཆགས་སྡང་གི་རྟོག་པ་སྐྱེ་མ་མྱོང་ཞིང་དེར་མ་ཟད་བདག་གི་དངོས་པོ་
དགེ་སློང་གཞན་གྱིས་ཁྱེར་ཡང་མ་བྱིན་ལེན་དུ་མི་འགྲོ།ང་རང་ལ་
བདག་ཏུ་གཟུང་བ་མེད་ཅེས་གསུངས་སོ། །
བྱང་ཆུབ་ཀྱི་སེམས་གཉིས་ལ་སློབ་པའི་ཚུལ་བསྟན་ཟིན་ནས། དེའི་
བསླབ་བྱ་ཕ་རོལ་ཏུ་ཕྱིན་པ་དྲུག་ལ་སློབ་པར་སྟོན་པ་ལ། དང་པོ་སྦྱིན་
པའི་ཕར་ཕྱིན་ལ་སློབ་པའི་ཚུལ་ནི།
རྩ་བ། བྱང་ཆུབ་འདོད་པས་ལུས་ཀྱང་བཏང་དགོས་ན། །
ཕྱི་རོལ་དངོས་པོ་རྣམས་ལ་སྨོས་ཅི་དགོས། །
དེ་ཕྱིར་ལན་དང་རྣམ་སྨིན་མི་རེ་བའི། ། 

སྦྱིན་པ་གཏོང་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། བློ་དང་ལྡན་པ་གང་ཞིག་བླ་ན་མེད་པའི་བྱང་
ཆུབ་ཐོབ་པར་འདོད་པས། རང་གི་ལུས་སྲོག་ཀྱང་བཏང་དགོས་ན་
ཟས་ནོར་ལོངས་སྤྱོད་སོགས་ཕྱི་རོལ་གྱི་ཡོ་བྱད་ཀྱི་དངོས་པོ་རྣམས་
འཛིན་ཆགས་མེད་པར་གཏོང་བ་ལྟ་སྨོས་ཀྱང་ཅི་དགོས། རྒྱུ་མཚན་
དེའི་ཕྱིར་སྦྱིན་པ་བཏང་བའི་ལན་དུ་རང་ལ་ནོར་སོགས་ཡོང་བའི་
བ་དང་། དེའི་རྣམ་སྨིན་མངོན་མཐོའི་བདེ་བ་ལ་ཡང་མི་རེ་ཞིང་ལྟོས་
པ་མེད་པར་ལུས་ལོངས་སྤྱོད་དགེ་བའི་རྩ་བ་དང་བཅས་པ་སྦྱིན་པར་
གཏོང་བ་རྒྱལ་སྲས་རྣམས་ཀྱི་ལག་ལེན་ཡིན་ཞེས་པའོ། །དེ་ཡང་འཇུག་
པ་ལས།རང་ཤ་སྟེར་ལའང་གུས་པར་བྱས་པ་ཡིས། །སྣང་དུ་མི་རུང་
དཔོགས་པའི་རྒྱུར་( ༥ ༡ བ) ཡང་འགྱུར། །ཞེས་དང༌། ཇི་ལྟར་བྱིན་
ཅིག་ཅེས་སྒྲ་ཐོས་བསམ་ལས།  །རྒྱལ་སྲས་བདེ་འབྱུང་དེ་ལྟར་ཐུབ་
རྣམས་ལ། །ཞི་བར་ཞུགས་པས་བདེ་བ་བྱེད་མིན་ན། །ཐམས་ཅད་རེ་
བཏང་བས་ལྟ་ཞིག་སྨོས་ཅི་དགོས། །ཞེས་པ་ལྟར་ལུས་ལོངས་སྤྱོད་དགེ་
སློང་མོ་རྩ་དང་བཅས་པ་བཏང་བས་ཐུགས་དགའ་བར་མ་ཟད།
རྣམས་ཀྱིས་ཁོ་ལ་འདི་བྱིན་ཅིག་ཅེས་པའི་སྒྲ་ཐོས་པས་ཀྱང་ཐེག་
དམན་དགྲ་བཅོམ་པ་འགོག་པ་ལ་སྙོམས་པར་ཞུགས་པའི་བདེ་བས་
ཀྱང་བསྒྲུན་དུ་མེད་པར་གསུངས་པ་བཞིན་རྗེ་འདིས་ལན་གཅིག་
བསོད་སྙོམས་མཛད་དེ་ནས་བོང་ཁལ་གཅིག་ཡོད་པ་ནད་པ་ཉམ་
ཆུང་ཞིང་འཆི་ལ་ཁད་ཅིག་ལ་བྱིན་པས་དེས་ཀྱང་ཁོ་འཆི་བའི་འབྲས་
མེད་པར་བྱས་སོ་ཞེས་ཞབས་ལ་འཇུས་ནས་ངུས། ཡང་ས་སྐྱར་ཕེབས་

པའི་ཚེ་སྤྲང་པོ་འཆི་ལ་ཁད་ཅིག་འདུག་པས་རང་མཚན་མོ་ཁྱིས་ཟ་
བར་འདུག་ཟེར་ནས་ངུ་གིན་འདུག་པ་ནུབ་མོ་བསྲུང་སྟེ་བཞུགས་
པས་ཁོ་རང་མཚན་མོ་དེར་ཤི་བ་སོགས་གཏམ་རྒྱུད་ཤིན་ཏུ་མང་ཞིང་།
ཆོས་ཀྱི་སྦྱིན་པ་ནི་ལོ་ཉི་ཤུ་རྩ་གྲངས་ལ་ཁོར་ཡུག་ཏུ་སྐུ་མཚམས་དམ་
པོ་མཛད། དེ་ནས་དངུལ་ཆུའི་དགེ་འདུན་པ་དང་སྐྱེ་བོ་མང་པོའི་
ཚོགས་ལ་ཐེག་ཆེན་སེམས་བསྐྱེད་དང་། སྐྱེས་རབས། བློ་སྦྱོང་། བྱང་ས་
རྣམས་དང་། ཁྱད་པར་སྤྱོད་འཇུག་གསུངས་པའི་དུས་སུ་ལྷའི་མེ་ཏོག་
གི་ཆར་ཁ་བ་བུ་ཡུག་འཚུབས་པ་ལྟ་བུ་བྱུང་བས་ང་ལ་ཡོན་ཏན་ཅི་
ཡང་མེད། ཆོས་འདི་ཟབ་དྲག་པ་ཡིན་གསུངས་པས་ཁམས་པ་ཆོས་བློ་
བྱ་བ་ཡར་བཞེངས་ཏེ་ཕྱག་མཛད་ནས་དེ་( ༥༢ན) འདྲ་མི་གསུང་
བར་ཞུ། ངས་ཀྱང་སྤྱོད་འཇུག་ལན་ཁ་ཡར་བཤད་དེ། མེ་ཏོག་གི་ཆར་
ཉག་མ་གཅིག་ཀྱང་མ་བབས་ཞུས། དགུང་ལོ་དྲུག་ཅུ་རྩ་བདུན་བཞེས་
པ་གླང་ལོར་དཔལ་སྡིངས། ཆུ་མིག །ཞྭ་ལུ་སོགས་སུ་དགེ་འདུན་གྱི་སྡེ་
དང་སྐྱེ་བོའི་ཚོགས་ལ་ཆོས་སྦྱིན་རྒྱ་ཆེར་མཛད་ནས་མཁན་ཆེན་བུ་
སྟོན་པ་དང་ལྷན་དུ་རིན་སྤུངས་ལ་བྱོན་པས་རྣམ་པ་གཉིས་ལ་མཛོ་མོ་
ཞིག་ཡོད་པ་གློ་བུར་དུ་ནད་ཀྱིས་བཏབ་པས་བུ་སྟོན་རིན་པོ་ཆེས་
བསྲུང་བ་བྱས་ཀྱང་མ་ཕན་པར་མཛོ་མོ་ཤི། ཁོང་གིས་མཛོ་མོའི་རྭ་
ནས་འཐེན་གྱིན་ངའི་མ་རྒན་སྙིང་རེ་རྗེ་གསུངས་ནས་ཡུན་རིང་དུ་
བཤུམ་པས་བུ་སྟོན་གྱི་ཞལ་ནས། བླ་མ་ཡར་ཕེབས་ཞུས་པར། ཁྱེད་
སྔོན་ལ་ཕེབས། ང་རེ་ཞིག་མི་འགྲོ་གསུངས་པས་མཛོ་མོ་འདི་ལས་ལས་
ཅན་མེད་ཅེས་བུ་སྟོན་གསུངས། ཏའི་སི་ཏུ་བྱང་ཆུབ་རྒྱལ་མཚན་གྱིས་

པས་དེའི་ཕྱིར་སྲིད་པའི་ཕུན་ཚོགས་ལ་འདུན་པ་ཅུང་ཟད་ཙམ་ཡང་
མེད་པ་ཡི་བསམ་པ་རྣམ་པར་དག་པས་ཚུལ་ཁྲིམས་བསྲུང་བ་རྒྱལ་
སྲས་རྣམས་ཀྱི་ལག་ལེན་ཡིན་ཞེས་པའོ། །དེ་ཡང་འཇུག་པ་ལས། ། དེ་
ཚུལ་ཕུན་ཚོགས་ཡོན་ཏན་དག་ལྡན་ཕྱིར།།རྨི་ལམ་དུ་ཡང་འཆལ་
ཁྲིམས་དྲི་མ་སྤངས། །ལུས་ངག་ཡིད་ཀྱི་རྒྱུ་བ་དག་གྱུར་པས། །དམ་པའི་
ལས་ལམ་བཅུ་ཆར་གསོག་པར་བྱེད། །དགེ་བའི་ལམ་འདི་ལྟ་ཞིག་བཅུ་
ཆར་ཡང་། །དེ་ལ་ཀླགས་ཏེ་ཤིན་ཏུ་དག་པར་འགྱུར། །ཞེས་པ་ལྟར་
ཕྱག་ལེན་ལ་བཏབ་སྟེ།སོ་སོ་ཐར་པའི་སྒོར་ཞུགས་ནས་ཁྲིམས་ཉིས་
བརྒྱ་ལྔ་བཅུ་རྩ་གསུམ་ལ་ཉེས་ལྟུང་གི་དྲི་མའི་སྐྱོན་གྱིས་མ་གོས་ཤིང་
སྨོན་( ༥ ༣ ན)འཇུག་བྱང་ཆུབ་མཆོག་ཏུ་སེམས་བསྐྱེད་ནས་རང་
བདེ་བར་འདོད་པའི་རྣམ་པར་རྟོག་པ་ཐམས་ཅད་སྤངས་ཏེ་སྒོ་
གསུམ་གྱིས་གཞན་དོན་འབའ་ཞིག་བསྒྲུབས། རྡོ་རྗེ་ཐེག་པའི་སྒོར་
ཞུགས་ནས་ཐ་མལ་གྱི་རྣམ་རྟོག་སྤངས་ཏེ་སྣོད་བཅུད་ལྷའི་རྣམ་རོལ་
དུ་གཟིཊ་པའི་སྐུ་ལ་ཚུལ་ཁྲིམས་ཀྱི་དྲི་ངད་ཞིམ་པོ་ལྡང་བས་གཟིམས་
ཁང་གི་ནང་ཐམས་ཅད་ཁྱབ་པ་དང་། ན་བཟའ་དབུ་ཞྭ་སོགས་གཞན་
ལ་གནང་བ་རྣམས་ལ་ཡང་དྲི་ཞིམ་པོ་ཟླ་རེ་ཙམ་གྱི་བར་དུ་མི་ཡལ་
བར་འདུག་ཟེར། དེ་ཡང་དགུང་ལོ་ལྔ་བཅུ་རྩ་བདུན་གྱི་བར་དུ་ཤ་མ་
བཞེས་ཤིང་། དེར་མ་ཟད་མདུན་ན་ཡོད་པའི་ཁྱི་དང་བྱི་ལ་སོགས་
ཀྱིས་ཀྱང་ཤ་མི་ཟ་བར་གྲགས་སོ། །
གསུམ་པ་བཟོད་པའི་ཕར་ཕྱིན་ལ་སློབ་པའི་ཚུལ་ནི།
རྩ་བ། དགེ་བའི་ལོངས་སྤྱོད་འདོད་པའི་རྒྱལ་སྲས་ལ། །

གནོད་བྱེད་ཐམས་ཅད་རིན་ཆེན་གཏེར་དང་མཚུངས། །
དེ་ཕྱིར་ཀུན་ལ་ཞེ་འགྲས་མེད་པ་ཡི། །
བཟོད་པ་བསྒོམ་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། ཁོང་ཁྲོ་མེད་པས་བྱང་སེམས་སྐྱེ་འཕགས་དང་།
སངས་རྒྱས་པའི་དགེ་བའི་འབྲས་བུའི་ལོངས་སྤྱོད་རྒྱ་ཆེན་པོ་འདོད་
པའི་རྒྱལ་བའི་སྲས་པོ་རྣམས་ལ་ཕྱི་ནང་གི་གནོད་བྱེད་བྱུང་བ་ཐམས་
ཅད་ཀྱང་རིན་པོ་ཆེའི་གཏེར་རྙེད་པ་དང་མཚུངས་པར་དགའ་བ་
བསྒོམ་པས་དེའི་ཕྱིར་སྐྱེ་བོ་ཀུན་ལ་གནོད་སེམས་ཀྱི་ཞེ་འགྲས་པ་མེད་
དེ་ཡང་འཇུག་པ་ལས། མི་སྡུག་གཟུགས་སུ་བྱེད་ཅིང་དམ་པ་མིན་པར་
བཀྲི༑ །ཚུལ་དང་ཚུལ་མིན་ཤེས་པའི་( ༥༣བ) རྣམ་དཔྱོད་འཕྲོག་བྱེད་
ཅིང་།༑ །མི་བཟོད་པ་ཡི་མྱུར་དུ་ངན་འགྲོར་སྐྱུར་བར་བྱེད། །ཅེས་པ་
ལྟར་ཁོང་ཁྲོའི་རྣམ་སྨིན་ལ་གཟུགས་མི་སྡུག་པ་དང་། སྐྱེ་བོ་ཐམས་
ཅད་དང་། བླ་མ་རྣམས་ཐུགས་མི་མཉེས་པ་དང༌། བླང་དོར་འབྱེད་
པའི་ཤེས་རབ་ཉམས་པ་དང༌། ཉོན་མོངས་གཞན་ལས་ཀྱང་སྟོབས་ཆེ་
བ་མྱུར་དུ་ངན་འགྲོར་འགྲོ་བ་སོགས་ཀྱི་ཉེས་དམིགས་མཐའ་དག་
གཟིགས་ནས་བཟོད་པའི་ཕར་ཕྱིན་ཉམས་སུ་བཞེས་ཚུལ་ནི། བྱ་བྲལ་
བ་ཞིག་གིས་ཧོར་གྱི་དམག་དཔོན་ལ་དབྱེན་བྱས་ཏེ་ཁོ་རང་དངུལ་
ཆུར་འོང་ནས་གཟིམས་ཁང་སྟེང་དུ་འཛེགས་ཏེ་སྐུ་མཚམས་བ ཤིག་ཉེ་
གནས་ལ་གྲི་བཏོན་ནས་བསྡིགས་མོ་བྱས། དམག་རྣམས་ཀྱིས་སེམས་
དཔའ་ཆེན་པོ་ལ་བཟང་བཙོན་བྱས་པས་སྔོན་ལ་ཚིག་ངན་ཨེན་ཙམ་

རེ་ཤོར། དེ་མ་ཐག་དྲན་པས་ཟིན་ནས་བཤགས་པ་བྱས་ཏེ་གང་དགར་
བཏང་གསུངས། ཕྱིས་ཤིག་ན་བྱ་བྲལ་བ་མཇལ་དུ་འོང་བས་ཐོག་མར་
དམུ་རྒོད་འདི་མ་བྱུང་ན་དགོངས་པ་ཞིག་བྱུང༌། དེ་མ་ཐག་དེ་བཞིན་
བྱས་ན་སེམས་ཅན་བློས་བཏང་བར་ཡང་འགྲོ། གནོད་ལན་དུ་ཕན་
འདོགས་པའི་དམ་བཅའ་དང་ཡང་འགལ།ཁོ་འོང་བ་ལེགས་སྙམ་
པས་ཞལ་ཏ་གང་འདོད་བྱས། ལྟོ་གོས་ཀྱང་གང་འདོད་པ་བྱིན་པས་ཁོ་
རང་ཡང་དགའ་བར་གྲགས་སོ། །
བཞི་པ་བརྩོན་འགྲུས་ཀྱི་ཕར་ཕྱིན་ལ་སློབ་ཚུལ་ནི།
རྩ་བ། རང་དོན་འབའ་ཞིག་སྒྲུབ་པའི་ཉན་རང་ཡང་། །
མགོ་ལ་མེ་ཤོར་བཟློག་ལྟར་བརྩོན་མཐོང་ན། །
འགྲོ་ཀུན་དོན་དུ་ཡོན་ཏན་འབྱུང་གནས་ཀྱི། །
བརྩོན་འགྲུས་རྩོམ་པ་རྒྱལ་སྲས་ལག་ལེན་ཡིན། ། །
ཞེས་( ༥ ༤ན)གསུངས་ཏེ། གཞན་དོན་མི་སྒྲུབ་པར་རང་དོན་
འབའ་ཞིག་སྒྲུབ་པའི་ཉན་ཐོས་དང་རང་སངས་རྒྱས་རྣམས་ཀྱང་རང་
གི་གོས་དང་མགོ་ལ་མེ་ཤོར་བ་བཟློག་པ་ལ་འབད་པ་ལྟར་རང་གི་
ཐར་པ་ཐོབ་པའི་ཕྱིར་དུ་བརྩོན་འགྲུས་བརྒྱ་ཕྲག་བྱེད་པ་མཐོང་ན་
འགྲོ་བ་ཀུན་གྱི་དོན་དུ་ཡོན་ཏན་ཐམས་ཅད་ཀྱི་འབྱུང་གནས་བྱང་
སེམས་ཀྱི་སྤྱོད་པ་རླབས་པོ་ཆེ་ལ་བརྩོན་འགྲུས་རྩོམ་པ་རྒྱལ་སྲས་
རྣམས་ཀྱི་ལག་ལེན་ཡིན་ཞེས་པའོ། །དེ་ཡང་འཇུག་པ་ལས། ཡོན་ཏན་
མ་ལུས་བརྩོན་འགྲུས་རྗེས་འགྲོ་ཞིང་། །བསོད་ནམས་བློ་གྲོས་ཚོགས་ནི་
གཉིས་ཀྱི་རྒྱུ། །བརྩོན་འགྲུས་གང་དུ་འབར་བར་གྱུར་པ་ཡི། །ས་དེ་བཞི་

སྣང་སོགས་བསམ་ལས་འདས་སོ། །
ལྔ་པ་བསམ་གཏན་གྱི་ཕར་ཕྱིན་ལ་སློབ་པའི་ཚུལ་ནི།
རྩ་བ།ཞི་གནས་རབ་ཏུ་ལྡན་པའི་ལྷག་མཐོང་གིས། །
 ཉོན་མོངས་རྣམ་པར་འཇོམས་པར་ཤེས་བྱས་ནས། །
གཟུགས་མེད་བཞི་ལས་ཡང་དག་འདས་པ་ཡི། །
བསམ་གཏན་བསྒོམ་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། སེམས་རྩེ་གཅིག་པའི་ཏིང་ངེ་འཛིན་གྱི་ཞི་གནས་
རབ་ཏུ་ལྡན་པའི་ལྷག་མཐོང་གིས་སྲིད་པའི་རྩ་བ་བདེན་འཛིན་གྱི་
ཉོན་མོངས་རྣམ་པར་འཇོམས་པར་ཤེས་པར་བྱས་ནས་འཇིག་རྟེན་
པའི་བསམ་གཏན་བཞི་དང་གཟུགས་མེད་པའི་ཏིང་ངེ་འཛིན་བཞི་
ལས་ཡང་དག་པར་འདས་པ་ཡི་མཐར་གནས་སྙོམས་འཇུག་དགུ་ལ་
འགོག་པ་དང་འདོད་སེམས་སྤེལ་བས་སྙོམས་པར་འཇུག་ལྡང་བརྒྱ་
ཕྲག་གིས་བསམ་གཏན་བསྒོམ་པ་རྒྱལ་སྲས་རྣམས་ཀྱི་ལག་ལེན་ཡིན་
( ༥༥ན) ཞེས་པའོ། །དེ་ཡང་ཕར་ཕྱིན་བསྡུ་བར། རྣམ་དག་ཚུལ་
མས་ལྡན་བྱས་ཤིང་། །དགེ་ཕན་གྲོགས་དང་ལྡན་བྱས་ཏེ། །བྱ་བ་ཉུང་
ཞིང་ཞི་བའི་ངང་། །དྲན་པའི་བྱིན་རླབས་ཚུར་བཅིངས་ཏེ། །ཤིང་དྲུང་
བརྟུལ་ཞུགས་གནས་དག་གམ། །ནེའུ་སིང་སྡུག་གུའི་ས་གཞིའམ། །ཆེད་
དུ་མ་བྱས་མདངས་དགའ་བའི། །ནགས་ཀྱི་མེ་ཏོག་དྲི་ཞིམ་པ། །བསམ་
གཏན་རྐྱེན་དུ་འོས་པ་ཡིན། །ཆོག་ཤེས་འགྲོ་བའི་གནས་དག་གམ། །
དགོན་པའི་ས་གཞི་བཟང་པོའམ། །སྨན་ལྗོངས་རི་ཁྲོད་དབེན་པ་
དང་༑ །འདུ་འཛིའི་ཉོན་མོངས་མེད་པ་ཡི། །གང་ཡང་རུང་བའི་གནས་

དག་ཏུ། །སྐྱིལ་མོ་ཀྲུང་དུ་དེར་འདུག་སྟེ། །དྲང་པོའི་ལུས་ནི་བསྲང་བྱས་
ཤིང་༑ །དྲན་པའི་བསྲུང་བ་སེམས་ཀྱི་གཞི། །ཉེ་བར་ཡང་དག་བཞག་བྱ་
སྟེ༑ །ཞེས་གསུངས་པ་ལྟར་ཏིང་ངེ་འཛིན་གྱི་རྒྱུ་ཚོགས་མ་ཚང་བ་མེད་
པའི་གནས་སུ་ཏིང་ངེ་འཛིན་གྱི་སྒོ་དུ་མ་ལ་སྙོམས་པར་འཇུག་ལྡང་
མཛད་པས་སྤྱན་ལྔ་དང་མངོན་པར་ཤེས་པ་དྲུག་དང་། སྟོབས་བཅུ་
དང་༑ མི་འཇིགས་པ་བཞི། སོ་སོ་ཡང་དག་པ་རིག་པ་བཞི་སོགས་ཡོན་
ཏ ན ་བ རྒྱ ་ཕྲ ག ་དུ ་མ ་ལ ་མངའ་བརྙེས་པའི་ཚུལ་མཐའ་ཡས་ཤིང་།
འཆད་ཉན་མཛད་པའི་དུས་ན་རྨི་ལམ་དུ་དག་པའི་ཞིང་ཁམས་
ཐམས་ཅད་གཟིགས་ཤིང་དེ་ན་བཞུགས་པའི་སངས་རྒྱས་བྱང་སེམས་
དུ་མ་ལ་ཆོས་ཉན་ནུས་ཞེས་ཉིད་ཀྱི་ཐུགས་སྲས་མཁན་ཆེན་བྱང་ཆུབ་
རྩེ་མོ་གསུངས་ལ། བོ་དོང་གི་ཀུན་དགའ་ར་བར་རབ་གནས་མཛད་
པའི་དུས་སུ་བུ་སྟོན་རིན་པོ་ཆེ། རྨི་ལམ་གྱི་( ༥༥བ)ཞལ་འཕྲོས་བྱུང་
བར་སེམས་དཔའ་ཆེན་པོའི་གསུང་གིས་རྨི་ལམ་བཟུང་ནས་དགའ་
ལྡན་དུ་བྱམས་མགོན་ལ་བྱམས་ཆོས་ལྔ་ཉན་གསུངས། ཡང་སྟོན་པ་ཟླ་
བཟང་ཟེར་བ་མཁན་ཆེན་བྱང་ཆུབ་རྩེ་མོ་བསྙུང་བ་འདྲིར་སོང་བས་
ཐམས་ཅད་ཀྱིས་ད་རེས་མི་བཞུགས་ཞེས་ཐག་བཅད་འདུག་པ་དྲུང་
་པས་ཐུགས་ཁྲལ་ཆེན་པོ་མཛད། སང་ཤོག་མདང་ངས་རྨི་ལམ་
བཟུང་ནས་མཁན་ཆེན་ལ་བྱིན་རླབས་དང་དབང་བསྐུར་བྱས་པས་
སྐྱོན་མེད་གསུངས་པ་ལྟར་སྐུ་ཁམས་བདེ་བ་སོགས་དང་། ལོ་ཙཱ་བ་
ནམ་བཟང་གིས་མདུན་ན་ཤིང་ཐོག་ཅིག་ཡོད་པ་ཕ་གི་ལ་རོ་ཇི་འདྲ་
ཡོད་སྙམ་པ་བྱུང་བས། བྲོ་བ་འདི་འདྲ་འདུག་གསུངས་ནས་ཁོང་རང་

གི་མདུན་དུ་བསྐྱུར་བྱུང་བ་དང་། ཡང་ཁོང་ལ་གཡི་དཀར་གྱི་བཞུགས་
གདན་ཞིག་ཡོད་པ་ང་ལ་བྱུང་ན་སྙམ་པས་གདན་དེ་གནང་ནས་ཁྱེད་
གང་དགའ་བ་དེ་མཛོད་གསུངས་པས་ཁོ་རང་ངོ་མཚར་བ་སོགས་
མངོན་ཤེས་དང་ཏིང་ངེ་འཛིན་ལ་མངའ་བརྙེས་པའི་རྣམ་ཐར་མཐའ་
ཡས་སོ། །
དྲུག་པ་ཤེས་རབ་ཀྱི་ཕར་ཕྱིན་ལ་སློབ་པའི་ཚུལ་ནི།
རྩ་བ། ཤེས་རབ་མེད་ན་ཕ་རོལ་ཕྱིན་ལྔ་ཡིས། །
རྫོགས་པའི་བྱང་ཆུབ་ཐོབ་པར་མི་ནུས་པས། །
ཐབས་དང་ལྡན་ཞིང་འཁོར་གསུམ་མི་རྟོག་པའི། །
ཤེས་རབ་བསྒོམ་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། ཕར་ཕྱིན་དྲུག་གི་ནང་ནས་ཤེས་རབ་མེད་ན་
ཕར་ཕྱིན་གཞན་ལྔ་ཡིས་ཡང་དག་པར་རྫོགས་པའི་བྱང་ཆུབ་ཐོབ་མི་
ནུས་པས་སྙིང་རྗེས་དྲངས་པའི་ཐེག་པ་ཆེན་པོའི་སེམས་བསྐྱེད་ཀྱི་
ཐབས་མཁས་དང་ལྡན་ཞིང་། བསྒོམ་བྱ། སྒོམ་བྱེད་( ༥༦ན)སྒོམ་
པའི་འཁོར་གསུམ་མི་རྟོག་པའི་ཤེས་རབ་ཀྱིས་བསྒོམ་པ་ལྷུར་ལེན་པ་
རྒྱལ་སྲས་རྣམས་ཀྱི་ལག་ལེན་ཡིན་ཞེས་པའོ། །དེ་ཡང་འཇུག་པ་ལས།
ཇི་ལྟར་ལོང་བའི་ཚོགས་ཀུན་བདེ་བླག་ཏུ། །མིག་ལྡན་སྐྱེས་བུ་གཅིག་
གིས་འདོད་པ་ཡི། །ཡུལ་དུ་འཁྲིད་པ་དེ་བཞིན་འདིར་ཡང་བློས། །མིག་
ཉམས་ཡོན་ཏན་བླངས་ཏེ་རྒྱལ་ཉིད་འགྲོ། །ཞེས་པ་ལྟར་མིག་ལོང་བའི་
སྐྱེ་བོ་བརྒྱ་ཕྲག་མང་པོ་མིག་ལྡན་གྱི་སྐྱེས་བུ་གཅིག་གིས་བདེ་བའི་ཡུལ་
དུ་འཁྲིད་པ་ལྟར་གནས་ལུགས་རྟོགས་པའི་ཤེས་རབ་ཀྱིས་ཕར་ཕྱིན་

གཞན་ལྔ་ཐེག་དམན་གྱི་རང་དོན་ཡིད་བྱེད་ཀྱི་གཡང་ས་ལས་བསྐྱབ་
་སངས་རྒྱས་ཀྱི་སར་འཁྲིད་པས་དེ་ལྟ་བུའི་ཤེས་རབ་དམ་པ་འདི་ལ་
མངའ་བའི་ཚུལ་ཡང་སེམས་དཔའ་ཆེན་པོ་འདིས་ཐོས་བསམ་གྱི་ཤེས་
རབ་ཀྱིས་ཀུན་རྫོབ་བདེན་པའི་གནས་ལུགས་ཐམས་ཅད་གཏན་
ཕབ་པའི་ཇི་སྙེད་པ་མཁྱེན་པའི་ཤེས་རབ་དང་། རྣམ་ཀུན་མཆོག་ལྡན་
གྱི་སྟོང་པ་ཉིད་དང་མི་འགྱུར་བའི་བདེ་བ་ཆེན་པོ་གཉིས་ཟུང་འཇུག་
ཏུ་བསྒོམ་པ་ལ་བརྟེན་ནས་དོན་དམ་བདེན་པ་ཆོས་སྐུ་མངོན་སུམ་དུ་
རྟོགས་པའི་ཇི་ལྟ་བ་མཁྱེན་པའི་ཤེས་རབ་ཟབ་མོ་དང་ལྡན་པའི་
ཐབས་ཤེས་ཡ་མ་བྲལ་བར་ཉམས་སུ་བཞེས་པར་མཛད་དེ། ཉིད་ཀྱི་
ཞལ་ནས། བྲམ་ཟེ་ཆེན་པོ་ས་ར་ཧས། སྙིང་རྗེ་དང་བྲལ་སྟོང་པ་ཉིད་
ཞུགས་པར། །དེས་ནི་ལམ་མཆོག་རྙེད་པ་མ་ཡིན་ཏེ། །འོན་ཏེ་སྙིང་རྗེ་
འབའ་ཞིག་སྒོམ་བྱེད་ནའང་། །འཁོར་བ་འདིར་གནས་ཐར་པ་ཐོབ་མི་
འགྱུར༑ །གང་ཡང་གཉིས་པོ་སྦྱོར་བར་ནུས་པ་དེ། །འཁོར་བར་མི་
གནས་མྱ་( ༥༦བ)ངན་འདས་མི་གནས། །ཞེས་གསུངས་པ་ལྟར་
ཉམས་སུ་བླངས་པ་ཡིན་གསུངས་སོ། །
ཕར་ཕྱིན་དྲུག་གི་ཕྱག་ལེན་བསྟན་ཟིན་ནས། མདོ་ནས་གསུངས་
པའི་ཆོས་བཞི་ལ་བསླབ་པ་ལ། དང་པོ་རང་གི་འཁྲུལ་པ་ལ་བརྟག་
པའི་ཕྱག་ལེན་སྟོན་པ་ནི།
རྩ་བ། རང་གི་འཁྲུལ་པ་རང་གིས་མ་བརྟགས་ན། །
ཆོས་པའི་གཟུགས་ཀྱིས་ཆོས་མིན་བྱེད་སྲིད་པས། །
དེ་ཕྱིར་རྒྱུན་དུ་རང་གི་འཁྲུལ་པ་ལ། །

བརྟགས་ནས་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། དེ་ཡང་ཐར་འདོད་ཀྱི་སྐྱེས་བུ་རྣམས་ཀྱིས་རང་
གི་སྒོ་གསུམ་གྱི་འཁྲུལ་པ་ལ་རང་གིས་ཡང་དང་ཡང་དུ་ཞིབ་པར་མ་
བརྟགས་ན་རང་ཆོས་པ་ཡིན་སྙམ་པ་དང་གཞན་གྱི་ཆོས་པར་བཟུང་
བའི་ཆོས་པའི་གཟུགས་བརྙན་གྱིས་ཆོས་མིན་འབའ་ཞིག་བྱེད་སྲིད་
པས་དེའི་ཕྱིར་རྒྱུན་དུ་འགྲོ་འཆག་ཉལ་འདུག་གང་གི་སྐབས་སུའང་
རང་གི་སྒོ་གསུམ་གྱི་པ་ལ་བརྟགས་ནས་དེ་མ་ཐག་ཏུ་སྤོང་བ་
རྒྱལ་སྲས་རྣམས་ཀྱི་ལག་ལེན་ཡིན་ཞེས་པའོ། །དེ་ཡང་རང
པ་བརྟག་པའི་ཚུལ་འདི་ལྟར་གསུངས་ཏེ།།དེ་ཡང་རང་གི་འཁྲུལ་
བརྟགས་པས་རང་གིས་རང་བསླུས། སྡུག་བསྔལ་མང་པོ་མྱོང་། འཁོར་
བ་ལས་གྲོལ་བའི་གདེངས་མེད་པ་འདི་རང་གིས་ཉེས་པ་ཡིན། ད་བདེ་
སྔར་རང་གི་སྤྱོད་པ་མ་
བ་འདོད་ན་དབེན་པའི་གནས་སུ་སྡོད། བླ་མ་དང་དཀོན་མཆོག་ཁོ་ན་
ལ་བློ་གཏོད། འཇིག་རྟེན་ཆོས་བརྒྱད་སྤོང་། ཆོས་བརྒྱད་ཅན་གྱི་གྲོགས་
དང་མ་འགྲོགས། །རང་དོན་སྤོང་ལ་གཞན་དོན་གྱི་གོ་ཆ་སྐྱེད། ང་རྒྱལ་
སྤོང་ལ་དམན་ཆ་ཟུངས།དམ་པ་རྣམས་ཀྱི་མཛད་སྤྱོད་སོམས་ལ་
དཀའ་ཐུབ་དང་སྡུག་སྲན་( ༥༧ན)བསྐྱེད་གསུངས་སོ། །
གཉིས་པ་བྱང་སེམས་ཀྱི་ཉེས་པ་མི་གླེང་བའི་ཕྱག་ལེན་སྟོན་པ་ནི།
རྩ་བ། ཉོན་མོངས་དབང་གིས་རྒྱལ་སྲས་གཞན་དག་གི །
ཉེས་པ་གླེང་ན་བདག་ཉིད་ཉམས་འགྱུར་བས།
ཐེག་པ་ཆེ་ལ་ཞུགས་པའི་གང་ཟག་གི ། 
ཉེས་པ་མི་སྨྲ་རྒྱལ་སྲས་ལག་ལེན་ཡིན། །

ཞེས་གསུངས་ཏེ། ཉོན་མོངས་པ་ཆགས་སྡང་གི་དབང་གིས་རྒྱལ་
སྲས་སྐྱེ་འཕགས་གཞན་དག་གི་ཉེས་པ་གླེང་བ་བྱུང་ན་བདག་ཉིད་
སྐད་ཅིག་གིས་ཉམས་པར་འགྱུར་བས་ཐེག་པ་ཆེན་པོའི་མ་ལ་
ཞུགས་པའི་གང་ཟག་མཐའ་དག་གི་སྤྱོད་པ་ལ་སྐྱོན་འདོག་གི་ཉེས་པ་
སེམས་ལྟ་ཞོག །ངག་ནས་ཀྱང་མི་སྨྲ་བ་རྒྱལ་སྲས་རྣམས་ཀྱི་ལག་ལེན་
ཡིན་ཞེས་པའོ། །དེ་ལྟར་ཕྱག་ལེན་ལ་བཏབ་སྟེ། འགའ་ཞིག་གིས་ངེད་
ཀྱི་བླ་མ་བཟང་། ཁྱེད་ཀྱི་བླ་མ་མི་བཟང་ཟེར་བ་དང་། ཆོས་ཟབ་མི་
ཟབ་དང་། ལྟ་བ་ལོག་མ་ལོག་སོགས་ཀྱིས་གཞན་གྱི་ཉེས་པ་གླེང་བ་
གསན་པ་ན་སྤྱིར་ལོང་གཏམ་ལ་སྙིང་པོ་མེད་ཀྱང་མི་དགེ་བ་འཕེལ།
སྒོས་སུ་གཞན་ལ་སྨད་པས་རང་མི་མཐོ་བའི་སྟེང་དུ་རང་ལ་ཉེས་པ་
འཕོག །ཆགས་སྡང་འཕེལ་བའི་གང་ཟག་དང་ཆོས་ལ་རིས་སུ་བཅད་
ནས་སྨོད་པ་འདི་རང་འཇིགས་གསུངས་ནས་དམ་བཅའ་འདི་ལྟར་
མཛད༑ སྨྲ་བ་མང་བས་མི་དགེ་སྐྱེད་སྲིད་ཅིང་། །དེ་མ་བསྐྱེད་ཀྱང་དོན་
མེད་དུ་འདའ་བས། །རང་དང་གཞན་ལ་ཕན་པ་མ་གཏོགས་པ། །སྨྲ་
བརྗོད་སྤོང་བ་བདག་གི་དམ་བཅའ་ཡིན། །ཞེས་གསུངས་སོ། །
གསུམ་པ་སྦྱིན་བདག་གི་ཁྱིམ་ལ་ཆགས་པ་སྤོང་བའི་ཕྱག་ལེན་སྟོན་
( ༥༧བ)པ་ནི།
རྩ་བ། རྙེད་བཀུར་དབང་གིས་ཕན་ཚུན་རྩོད་འགྱུར་ཞིང་། །
ཐོས་བསམ་སྒོམ་པའི་བྱ་བ་ཉམས་འགྱུར་བའི། །
མཛའ་བཤེས་ཁྱིམ་དང་སྦྱིན་བདག་ཁྱིམ་རྣམས་ལ། །  ི
ཆགས་པ་སྤོང་བ་རྒྱལ་སྲས་ལག་ལེན་ཡིན། །

ཞེས་གསུངས་ཏེ། རྙེད་པ་དང་བཀུར་སྟི་ལ་ཆགས་པའི་དབང་གིས་
ཆོས་པ་ཕན་ཚུན་སྦྱིན་བདག་གི་ཁྱིམ་གྱི་དོན་དུ་འཐབ་རྩོད་བྱེད་པར་
འགྱུར་ཞིང་། དེའི་དབང་གིས་དགེ་སྦྱོང་རྣམས་ཀྱིས་ཆོས་ལ་ཐོས་
བསམ་བསྒོམ་གསུམ་བྱ་བའི་ཉམས་ལེན་མི་འཕེལ་བར་མ་ཟད་སྔར་
ཡོད་པ་རྣམས་ཉམས་པར་འགྱུར་བའི་མཛའ་བཤེས་ཀྱི་ཁྱི མ་དང་།
ཁྱིམ་བདག་གི་ཁྱིམ་རྣམས་ལ་ཆགས་པ་སྤོང་བ་རྒྱལ་སྲས་རྣམས་ཀྱི་
ལག་ལེན་ཡིན་ཞེས་པའོ། །དེ་ལྟར་ཕྱག་ལེན་ལ་བཏབ་སྟེ། ས་སྐྱའི་
བདག་ཆེན་དོན་ཡོད་རྒྱལ་མཚན་པ་སྐུ་མཆེད་ཀྱི་ཡུམ་བསྙུང་བས་
ཉིད་དངུལ་ཆུ་ནས་གདན་དྲངས་ཏེ་ཚེ་དབང་དང་གཏོང་ལེན་གྱི་
དམིགས་པ་མཛད་པས་ནད་ལས་གྲོལ་ཏེ་ཡུམ་གྱི་ཐུགས་དགོངས་ལ་
ཟླ་བ་གཅིག་བཞུགས་པར་གསོལ་ནས་འབུལ་བ་རྒྱ་ཆེན་པོ་འབུལ་
དགོས་དགོངས་པའི་ཚེ་ནམ་མ་ལངས་བར་དངུལ་ཆུར་ཕེབས་ཞེས་
གྲགས་སོ། །ཡང་དར་ལྡིངས་པའི་ཡབ་ཡུམ་སྲས་མོ་གཡོག་བཅས་
མཇལ་དུ་བྱུང་བ་ཉེ་གནས་ཀྱིས་སྲས་མོ་མ་ཤེས་པར་གཡོག་མོ་དང་
འདྲ་བར་ཟས་ངན་ངོན་དྲངས་པ་གཟིགས་པས་ཐུགས་ལ་སྲས་མོ་ངོ་
མ་ཤེས་པར་འདུག །གསུང་ན་དགོངས་པ་ལ་དེ་མ་ཁད་ཞོག་ཐོང་
དགོངས་ནས་མ་བཤད་གསུངས།
རིགས་མི་ལེན་པའི་དམ་བཅའ་བྱས། རྗེས་སུ་ཧ་ཅང་ནན་ཆེ་བས་
འབུལ་བ་ཆེན་པོ་བྱས་པ་ལ་ལན་( ༥༨ན)ཆུང་ངུ་རེ། ཆུང་ངུ་བྱས་པ་
རེ་ཞིག་གི་བར་དུ་དབུལ་བའི་
ལ་ཆེན་པོ་རེ་གནང་ནས་མི་འོང་བའི་ཐབས་བྱས་ཀྱང་འབུལ་མཁན་
མང་དུ་སོང་ཞེས་གྲགས་སོ།།

ཆགས་སོགས་ཉོན་མོངས་དང་པོ་སྐྱེས་མ་ཐག །  
འབུར་འཇོམས་བྱེད་པ་རྒྱལ་སྲས་ལག་ལེན་ཡིན། ། 
ཞེས་( ༥༨བ)གསུངས་ཏེ། ཆགས་སྡང་སོགས་ཉོན་མོངས་སྐྱེ་བ་
རིམ་གྱིས་གོམས་ན་གཉེན་པོས་ཤིན་ཏུ་བཟློག་དཀའ་བས་དྲན་པ་
དང་ཤེས་བཞིན་གྱི་སྐྱེས་བུས་གཉེན་པོའི་མཚོན་ཆ་བཟུང་ནས་ཆགས་
སོགས་ཉོན་མོངས་དང་པོ་སྐྱེས་མ་ཐག་ཏུ་མགོ་འབུར་ཏུ་མི་འཇུག་
པར་འཇོམས་པར་བྱེད་པ་རྒྱལ་སྲས་རྣམས་ཀྱི་ལག་ལེན་ཡིན་ཞེས་པའོ།
དེ་ལྟར་ཕྱག་ལེན་ལའང་བཏབ་སྟེ། དེ་ཡང་འབན་གུང་རྒྱལ་གྱིས་ད་ནི་
སེམས་ཀྱི་མཁར་སྒོར་གཉེན་པོའི་མདུང་ཐུང་ཞིག་བཟུང་ནས་སྡོད་པ་
མིན་པ་ལས་འོས་མེད་གསུངས་པ་ལྟར་སེམས་དཔའ་ཆེན་པོ་ཉིད་
ཀྱིས་སྐབས་ཤིག་ཆུ་ལ་རྒུན་འབྲུམ་བཏབ་པ་ཞིག་བཞེས་པས་རོ་ཞིམ་
དྲག་སྟེ་སླར་འཐུངས་ན་སྲེད་པ་སྐྱེ་བར་འདུག་གསུངས་ནས་མ་
གསོལ་བ་ལ་སོགས་པ་མཐའ་ཡས་ཤིང་། དེ་སྐད་དུའང་བསྟོད་པ་ལས་
ཀྱང་༑ འཁྲུལ་དང་སྐྱོན་བརྗོད་ཞེན་ཆགས་ཚིག་རྩུབ་དང་། །ཉོན་
མོངས་མུན་པའི་ཚོགས་ཀུན་ལེགས་བཅོམ་ནས། །ཡང་དག་ལམ་
བཟང་གསལ་བར་མཛད་པ་ཡི། །བསྟན་པའི་སྒྲོན་མེ་དེ་ལ་ཕྱག་འཚལ་
ལོ༑ །ཞེས་བསྔགས་སོ། །
དྲན་ཤེས་དང་ལྡན་པའི་གཞན་དོན་སྒྲུབ་པའི་ཕྱག་ལེན་སྟོན་པ་ནི།
རྩ་བ། མདོར་ན་གང་དུ་སྤྱོད་ལམ་ཅི་བྱེད་ཀྱང༌། །
རང་གི་སེམས་ཀྱི་གནས་སྐབས་ཅི་འདྲ་ཞེས། །
རྒྱུན་དུ་དྲན་དང་ཤེས་བཞིན་ལྡན་པ་ཡིས། ། །

མཐའ་དག་ཚང་བས་སློབ་མའི་དོན་མཛད་ཚུལ་ནི་མཁན་ཆེན་བྱང་
ཆུབ་རྩེ་མོས། ངས་སེམས་དཔའ་ཆེན་པོ་སྤྱན་རས་གཟིགས་དངོས་སུ་
མཐོང་གསུངས་ནས་ཁོང་གི་ཕྱག་བྲིས་རེ་གནང་ནའང་རྒྱང་གྲགས་།
( ༥༩ བ)ཙམ་ནས་ཁོང་གིས་དབུ་མཛད་པའི་དགེ་འདུན་ཐམས་
ཅད་ཀྱིས་སྣམ་སྦྱར་གསོལ། རོལ་ཆ་ཁྱེར་ནས་བསུ་བ་མཛད་ཅིང་ཕྱག་
མང་པོ་འབུལ། མཚན་བརྗོད་པའི་ཚེ་ནའང་ཕྱག་ཐལ་མོ་སྦྱར་སྤྱན་
ཆབ་འབྱིན་ཞིང་སེམས་དཔའ་ཆེན་པོས་ཀྱང་གཞན་ལ་མ་གནང་བའི་
བླ་མེད་དང་ཡོ་གའི་དབང་ཐམས་ཅད་དང་སྦྱོར་དྲུག་གི་ཁྲིད་ཀྱང་
རྫོགས་པར་མཁན་ཆེན་འདི་ལ་གནང་། ཁམས་པ་བྱ་བྲལ་བ་ཞིག་ཆོས་
ཉན་འཕྲོ་ལ་གངས་ཏེ་སེ་ལ་འགྲོ་འདོད་བྱུང་བས་སེམས་དཔའ་ཆེན་
པོ་བཅུ་གཅིག་ཞལ་གྱི་རྣམ་པར་བྱོན་ནས་ཆོས་འདི་རྫོགས་པར་ཉོན་
ལ་སོང་གསུངས་པ་དང་། ཡང་ཆེན་པོ་དཔལ་རྒྱལ་བས་ཚེ་དཔག་མེད་
ཀྱི་དབང་ཞུས་དུས་ཞལ་རས་དཀར་ཞིང་འོད་འཕྲོ་ལ་དབུ་སྐྲའི་
མཚམས་ནས་དམར་ཁྲིག་ཁྲིག་བྱེད་ཅིང་ཅུང་ཟད་སོང་བས་ཞལ་རས་
ལི་ཁྲིའི་མདོག་ལྟར་དམར་ལ་དྭངས་པ་མཐོང་བས་བླ་མ་ལ་སངས་
རྒྱས་ཚེ་དཔག་མེད་དངོས་ཀྱི་འདུ་ཤེས་སྐྱེས་ཞེས་གྲགས་པ་སོགས་
མཐོང་ཚུལ་བསམ་གྱིས་མི་ཁྱབ་པ་མང་པོ་འདུག་ཀྱང་མ་བྲིས་སོ། །
འབད་མེད་ལྷུན་གྲུབ་ཀྱི་འཕྲིན་ལས་རྒྱ་ཆེན་པོས་གཞན་དོན་སྒྲུབ་
ཚུལ་ནི། མདོ་སྡེ་རྒྱན་ལས། ཇི་ལྟར་ནོར་བུ་འབད་མེད་པར། །རང་གི་
འོད་ནི་སྟོན་པ་ལྟར། །སངས་རྒྱས་རྣམས་ནི་བཟོ་མེད་པར། །དེ་བཞིན་
མཛད་པ་ངེས་པར་སྟོན། །ཞེས་གསུངས་པ་དང་མཐུན་པར་སེམས་

རྗེས་ཐམས་ཅད་དུ། མི་ལ་རས་པས་དྭགས་པོ་ལྷ་རྗེ་ལ་གདམས་ངག་
ཟབ་ཤོས་ཤིག་རང་ཡོད་པ་འགྲོ་ཁར་སྦྱིན་གསུངས་ནས་སྐུའི་འཕོང་
རྨེན་དུ་སོང་བ་བསྟན་ཏེ་ངས་འདི་ལྟར་དུ་བསྒོམ་པ་ཡིན་གསུངས་པ་
དང་༑ རྒྱལ་བ་ཡང་དགོན་པ་( ༦་བ) ཆེན་པོས། ང་ཤི་ནས་ཁྱོད་སྒོམ་
ཆེན་ཕོ་མོ་རྣམས་ཀྱི་རབ་ཀྱིས་ལོ་དགུ་དགུ། འབྲིང་གིས་ལོ་གསུམ་
གསུམ༑ ཐ་མས་ཟླ་བ་གསུམ་གསུམ་རེ་ལ་སྒྲུབ་པ་མ་བྱས་ན་ང་དང་
དམ་ཚིག་འགལ་གསུངས་ནས་ཞལ་ཆེམས་བཞག་པ་དཔེར་དྲངས་ཏེ་
རྒྱུན་དུ་སྒོམ་ཐུབ་ན་ཤིན་ཏུ་ལེགས། མ་མཐའ་ཐོ་རངས་ཙམ་རེ་མ་
བསྒོམས་ན་དམ་ཚིག་ཉམས་གསུངས་པས་ཁྲིད་ཞུས་པ་རྣམས་ཀྱིས་
ཀྱང་མ་འབད་ན་བླ་མའི་དམ་ཚིག་དང་འགལ་འགྲོ་ཞེས་ཡེ་མ་
བསྒོམས་པར་བཞག་པ་གཅིག་ཀྱང་མེད་ཅེས་གྲགས་སོ། །རྗེ་རང་གི་
བྱམས་སྙིང་རྗེ་དང་བྱང་ཆུབ་ཀྱི་སེམས་ལ་བལྟས་ན་དེ་ཁོ་ན་སྦྱངས་པ་
དང་༑ ཏིང་ངེ་འཛིན་དང་མངོན་ཤེས་ལ་མངའ་བརྙེས་ཚུལ་ལ་བལྟས་
ན་དེ་ཁོ་ན་སྦྱངས་པ་དང་། འཆད་ཉན་མཛད་པའི་དུས་ཀྱི་སློབ་མ་ལ་
བལྟས་ན་སྐུ་ཚེ་ཧྲིལ་པོར་འཆད་ཉན་མཛད་པ་ལྟ་བུ་དང་། སྐུ་
མཚམས་བཅད་པ་ལ་བལྟས་ན་སྐུ་ཚེ་གཅིག་པོར་དེ་ཁོ་ན་མཛད་པ་ལྟ་
བུ་དང་། མ་ཎི་དང་སྒྲོལ་མ་སོཊ་ཀྱི་གྲངས་ཚད་ལ་བལྟས་ན་སྐུ་ཚེ་གང་
པོར་བཟླས་བརྗོད་མཛད་པ་ལྟ་བུ་དང༌། སོ་ཐར་གྱི་སྡོམ་པ་ཕོག་པའི་
དགེ་ཚུལ་སློང་ལ་བལྟས་ན་དེ་ཁོ་ན་མཛད་པ་ལྟ་བུ། བྱང་ཆུབ་མཆོག་
ཏུ་སེམས་བསྐྱེད་པའི་སློབ་མ་ལ་བལྟས་ན་སྐུ་ཚེ་ཧྲིལ་པོར་བྱང་ཆུབ་
སེམས་དཔའི་སྡོམ་པ་ཕོག་པ་ལྟ་བུ་སོགས་ངོ་མཚར་བའི་མཛད་པ་

བསམ་གྱིས་མི་ཁྱབ་བོ། །
དགེ་བ་བྱང་ཆུབ་ཏུ་བསྔོ་བའི་ཚུལ་ནི།
རྩ་བ།དེ་ལྟར་བརྩོན་པས་བསྒྲུབས་པའི་དགེ་བ་རྣམས། །
མཐའ་ཡས་འགྲོ་བའི་སྡུག་བསྔལ་བསལ་བྱའི་ཕྱིར། །
འཁོར་གསུམ་རྣམ་པར་དག་པའི་ཤེས་རབ་ཀྱིས། །
བྱང་ཆུབ་བསྔོ་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། (༦༡ ན)སྔར་བཤད་པ་དེ་ལྟར་བརྩོན་འགྲུས་
ཆེན་པོས་རྒྱལ་སྲས་ཀྱི་ལག་ལེན་འདི་ལྟར་བསྒྲུབས་པའི་དགེ་བ་
རྣམས་མཐའ་ཡས་ཤིང་མུ་མེད་པ་ནམ་མཁའ་དང་མཉམ་པའི་འགྲོ་
བ་རྣམས་ཀྱིས་བཟོད་དུ་མེད་པའི་སྡུག་བསྔལ་གྱི་དུཿ ཁ་བསལ་བར་བྱ་
བའི་ཕྱིར་དུ་བསྔོ་བ་དང་། བསྔོ་བྱ་དང་། བསྔོ་བ་པོ་སྟེ་འཁོར་གསུམ་
མི་དམིགས་པར་རྟོགས་པའི་རྣམ་པར་དག་པའི་ཤེས་རབ་ཀྱིས་རྫོགས་
པའི་བྱང་ཆུབ་ཏུ་བསྔོ་བ་རྒྱལ་སྲས་རྣམས་ཀྱི་ལག་ལེན་ཡིན་ཞེས་པའོ། །
དེ་ལྟར་ཕྱག་ལེན་ལ་བཏབ་སྟེ། ཞལ་ནས་དགེ་བ་བསགས་པ་བྱང་ཆུབ་
ཏུ་མ་བསྔོས་ན་ཁོང་ཁྲོ་སོགས་ཀྱིས་དགེ་བའི་རྒྱུན་འཛད་ཅིང་། བྱང་
ཆུབ་ཏུ་བསྔོས་ན་དགེ་བ་ནམ་ཡང་མི་འཛད་ལ། རང་གཅིག་པུའི་དོན་
དུ་ཁམས་གསུམ་གྱི་བདེ་འབྲས་དང་ཐེག་པ་དམན་པར་བསྔོས་ན་
འབྲས་བུ་ཆུང་བས་སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་
བྱང་ཆུབ་ཏུ་བསྔོ་བ་གལ་ཆེ། བསྔོ་བའི་ཚིག་ཀྱང་། འཇམ་དཔལ་
དཔའ་བོས། ཞེས་སོགས་ཀྱི་སྒོ་ནས་བསྔོ་དགོས་གསུངས་སོ། །
མཇུག་གི་དོན་ལ། གང་གི་དོན་དུ་བརྩམས་པ་ནི། 

དགེ་བ་ཇི་སྙེད་ཅིག་བསགས་པའི་མཐུས་འགྲོ་བ་ཀུན་ཀྱང་དོན་དམ་
པ་བྱང་ཆུབ་ཀྱི་སེམས་དང་། ཀུན་རྫོབ་བྱང་ཆུབ་ཀྱི་སེམས་གཉིས་ཀྱིས་
སྲིད་པ་འཁོར་བའི་མཐའ་དང་ཞི་བ་མྱང་འདས་ཀྱི་མཐའ་ལ་མི་
གནས་པར་ནམ་མཁའ་ཇི་སྲིད་ཀྱི་བར་དུ་སེམས་ཅན་གྱི་དོན་མཛད་
པའི་མགོན་པོ་སྤྱན་རས་གཟིགས་དེ་དང་མཚུངས་པར་ཤོག་ཅིག་ཅེས་
པའོ༑ །ཞེས་པ་འདི་རང་གཞན་ལ་ཕན་པའི་དོན་དུ་ལུང་དང་རིགས་
སྦྱར་བའོ། །ཞེས་པ་ནི་སྦྱར་བྱང་སྟེ་གོ་སླའོ།། །།
སྨྲས་པ། ཐོག་མ་མེད་ནས་དྲིན་ཆེན་ཕ་མ་རྣམས། །ཐོགས་མེད་
སངས་རྒྱས་ས་ལ་འགོད་མཛད་པའི། །ཐོག་མཐའ་བར་གྱི་རྒྱལ་སྲས་
ལག་ལེན་རྣམས། །ཐོགས་མེད་རྒྱལ་བའི་སྲས་པོས་ཇི་བཞིན་བཤད། །
རྒྱལ་བ་སྲས་བཅས་ཐོགས་མེད་གཟིགས་པར་ལྡན། །རྒྱལ་སྲས་སྤྱོད་པ་
ཤིན་ཏུ་དཔག་པར་དཀའ། །རྒྱལ་བའི་གསུང་ལ་སྦྱངས་པ་དམན་པ་
ཡིས༑ །རྒྱལ་སྲས་ལག་ལེན་འགྲེལ་པར་དཀའ་མོད་ཀྱང་། །ཚེ་རབས་
མང་པོར་དགེ་ལ་གོམས་པའི་མཐུས། །ཚེ་འདིར་ཐོས་བསམ་སྦྱངས་པ་
( ༦༢བ) མཐར་སོན་ཏེ། །ཚེ་དང་སྒྲུབ་པ་སྙོམས་པའི་བཤེས་གཉེན་
ངོར༑ །ཚེ་མཐར་སོན་པའི་དགེ་སྦྱོང་རྒན་པོ་ཡིས། །དམ་པའི་རྣམ་ཐར་
སྙིང་ལ་དྲན་པ་དང་། ། །དམ་པའི་བསྐུལ་བ་དོན་ཡོད་བྱ་བའི་ཕྱིར། །
དམ་པའི་གསུང་ལ་བརྟེན་ནས་སྦྱར་མོད་ཀྱང༌། །དམ་པས་བལྟས་ན་
ཁྲེལ་བའི་རྒྱུར་འགྲོའང་སྲིད། །སྲིད་གསུམ་བདག་པོ་ཚངས་པའི་གོ་
འཕང་ཡང་། །སྲིན་བུ་མེ་ཁྱེར་ལྟ་བུར་གཟིགས་པ་ཡིས། །སྲིད་ལས་ཡིད་

འབྱུང་ཉན་རང་དགྲ་བཅོམ་རྣམས།།སྲིད་ཞིར་ལྷུང་ན་བདག་ཅག་
སྨོས་ཅི་དགོས། ། །དེ་ཕྱིར་དམ་པའི་སྐྱེ་བོ་མཁས་པ་རྣམས། །དེ་ལ་དེ་
འདྲའི་སྐྱོན་རྣམས་ཡོད་དོ་ཞེས། །དེ་ལྟའི་བཀའ་མཆིད་བགྱིད་པ་བྱུང་
ན་ཡང་། །དེ་ལས་དོན་ཆེན་འགྲུབ་པ་གང་ཞིག་ཡོད། །དེ་ཕྱིར་བདག་
གིས་འདིར་འབད་དགེ་བ་རྣམས། །དེ་རིང་བྱང་ཆུབ་ཆེན་པོར་བསྔོས་
པ་བཞིན། །དེ་བཞིན་གཤེགས་དང་དེ་ཡི་སྲས་རྣམས་ཀྱིས། །དེ་ལྟར་
མྱུར་དུ་འགྲུབ་པར་བྱིན་གྱིས་རློབས། །འདི་ལྟར་བགྱིས་པས་ཚེ་རབས་
ཐམས་ཅད་དུ། །འདི་དང་ཕྱི་མའི་དོན་ཆེན་འགྲུབ་པའི་གཞི། །འདི་
ལྟར་རྒྱལ་བའི་སྲས་ཀྱི་བསླབ་པའི་གནས།།འདི་ཉིད་ཁོ་ན་ཡིད་ལ་
བྱེད་པར་སྨོན། །ཞེས་རྒྱལ་སྲས་ལག་ལེན་གྱི་འགྲེལ་པ་གཞན་ཕན་བདུད་རྩིའི་རོལ་མཚོ་
ཞེས་བྱ་བ་འདི་ནི་རྒྱལ་བའི་གསུང་རབ་མཐའ་དག་ལ་ཐོས་བསམ་བསྒོམ་པ་གཅིག་དྲིལ་དུ་
མཛད་པའི་གནས་བརྟན་ཆེན་པོ་དཀོན་མཆོག་དགེ་འདུན་དང་། དད་བརྩོན་དང་མཁྱེན་
རབ་ཕུལ་དུ་བྱུང་བ་གསེར་ཁ་ཆོས་རྗེ་རྣམ་གཉིས་ཀྱིས་ནན་གྱིས་བསྐུལ་ངོར། ༧རྒྱལ་མཁན་
མིང་གྲགས་པ་རྒྱལ་མཚན་གྱིས་དད་པས་སྦྱར་བའི་ཡི་གེ་པ་ནི་དགེ་ཚུལ་དཀོན་མཆོག་
བསྟན་འཛིན་གྱིས་བགྱིས་པ་དགེ་ལེགས་སུ་གྱུར་ཅིག །
ཨོཾ་སྭ་སྟི། ཡེ་ཤེས་སྤྱན་རས་སྟོང་གི་ཆ་ཀུན་ནས། །རིགས་དྲུག་འགྲོ་
ལ་ཉིན་མཚན་དུས་དྲུག་ཏུ། །བརྩེ་བས་གཟིགས་པ་ནམ་ཡང་མི་ལྷོད་
( ༦༣ན)པ༑ །འཕགས་མཆོག་སྤྱན་རས་གཟིགས་ལ་གུས་པས་འདུད༎
རྒྱལ་ཀུན་བྱམས་བརྩེ་བདུད་རྩིའི་སྙིང་པོ་ཀུན། །གཅིག་ཏུ་འཁྱིལ་བའི་
མཚན་དཔེའི་ཟ་མ་ཏོག །ནོར་བུ་པདྨ་འཛིན་པའི་མཚན་གསོལ་ལྷ། །
ངུར་སྨྲིག་ཚུལ་བཟུང་རྒྱལ་སྲས་ཐོགས་མེད་པའི། །དམ་ཆོས་འོ་མ་
བསྲུབས་པ་ལས་ཕྱུངས་པའི། །བྱང་སེམས་སྐྱེ་འཕགས་བསླབ་བྱའི་

མར་གསར་ཟས། །བསྟེན་པའི་མོད་ལ་སེམས་དཔར་ལུས་བསྒྱུར་བའི།
མདོ་སྔགས་སྲོག་གི་བཅུད་ལེན་བདུད་རྩི་འདི། །རང་གི་ཕྱི་ནང་ཆོས་
ལྡན་བྱ་བ་ཀུན། །གཅིག་ཏུ་ཁུར་དུ་འཁྱེར་བའི་ལྷག་བསམ་གྱིས། །འདི་
ཕྱིར་ཕན་པ་སྒྲུབ་པའི་ཉེ་གནས་མཆོག །དགེ་སློང་འཇམ་དབྱངས་
བརྩོན་འགྲུས་ཞེས་བྱ་བས། །འཛད་མེད་པར་དུ་བསྒྲུབ་པའི་ཚེ་རབས་
སུ༑ །འཕགས་པའི་ནོར་བདུན་མཐོ་རིས་ཡོན་ཏན་དང་། །ཐེག་མཆོག་
འཁོར་ལོ་བཞི་ལྡན་ལེགས་ཐོབ་ནས། །སྲིད་པའི་རྒྱ་མཚོ་ཆེ་ལས་མྱུར་
ཐར་ཤོག །མ་འོངས་སྐྱེ་བའི་ཕྲེང་བ་ཐམས་ཅད་དུ། །འབྲལ་མེད་ཐར་
པ་བསྒྲུབ་པའི་གྲོགས་བགྱིད་ཅིང༌། །ཁྱད་པར་ནམ་ཞིག་ཚེ་ལོ་བརྒྱད་
ཁྲིའི་དུས། །བྱམས་མགོན་མདུན་སར་ཤེས་བཞིན་མཇལ་བར་སྨོན། །
དལ་འབྱོར་པདྨ་དཀར་པོའི་ཕྲེང་བར་ཡང༌། །བཤེས་གཉེན་ཉིན་བྱེད་
འོད་ཀྱིས་རེག་པ་ལས། ། །བྱང་སེམས་སྦྲང་རྩིའི་ཟིལ་མངར་རབ་རྒྱས་
ཤིང་༑ །ལུང་རྟོགས་འདབ་བརྒྱ་ཆེས་ཆེར་བཞད་པར་ཤོག །སྲས་བཅས་
རྒྱལ་བའི་རླབས་ཆེན་སྨོན་ལམ་དང༌། །སེམས་དཔའ་ཆེན་པོའི་གཞན་
ཕན་(༦༣ བ)ལྷག་བསམ་མཐུས།།ཇི་ལྟར་སྨོན་པའི་རེ་བ་མ་ལུས་པ༎
རྫོགས་ལྡན་འབྲས་བཞིན་སྨིན་པར་གྱུར་ཅིག་གུ། །ཞེས་རྒྱལ་སྲས་ལག་ལེན་
གྱི་འགྲེལ་པ་གཞན་ཕན་བདུད་རྩིའི་རོལ་མཚོ་ཞེས་བྱ་བ་འདི་ཉིད། རང་གི་ཉེ་གནས་དགེ་
སློང་འཇམ་དབྱངས་བརྩོན་འགྲུས་ཀྱིས་མཐུན་རྐྱེན་སྦྱར་ཏེ་པར་དུ་བསྒྲུབས་པའི་ཚེ་སྨོན་
ཚིག་འདི་ལྟ་བུ་ཞིག་དགོས་ཞེས་པར་དུ་བསྒྲུབ་པ་པོ་ཉིད་ཀྱིས་བསྐུལ་ངོར། རྒྱལ་མཁན་པོ་
གྲགས་པ་རྒྱལ་མཚན་གྱིས་སྦྱར་བའི་ཡི་གེ་པ་ནི་དཀའ་བཅུ་བློ་བཟང་དར་རྒྱས་ཀྱིས་བགྱིས་
པ་འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་
རིང་དུ་གནས་པར་གྱུར་ཅིག། །།དགེའོ། །སརྦ་མངྒ་ལཾ།། །།

༄༅།།རྒྱལ་སྲས་ལག་ལེན་གྱི་ཚིག་འགྲེལ་མདོར་བསྡུས་
སྐལ་བཟང་རྒྱལ་སྲས་བྱེ་བའི་འཇུག་
ངོགས་ཞེས་བྱ་བ་བཞུགས་སོ། །
བློ་གྲོས་བཟང་པོའི་ཆ་ཤས་ཡོངས་སུ་རྫོགས། །ལུང་རིགས་ལེགས་
བཤད་འོད་དཀར་དྲ་བ་བསྐྱེད། །( ༢ན) བགྲངས་ཡས་མཁས་གྲུབ་རྒྱུ་
སྐར་མགོན་གཅིག་ཅེས། །གྲགས་སྙན་རྒྱ་མཚོའི་གོས་ཅན་ཁྱབ་དེར་
འདུད༑ །( ༢བ) མཚན་དཔེའི་དཔལ་གྱིས་རབ་མཛེས་གཟི་བརྗིད་
འབར༑ །བདེན་གསུམ་དམ་ཆོས་དྲུག་ཅུའི་གདངས་སུ་བཞད། །ཤེས་
བྱར་སྲིད་ཀུན་གནས་ལུགས་རྗེན་པར་གཟིགས།།ཟླ་མེད་སྟོན་པ་
ཐུགས་རྗེ་ཅན་དེར་འདུད། །རྒྱལ་བ་ཀུན་གྱི་མཛད་པའི་ཁུར་བཟུང་
སྟེ༑ །གངྒཱའི་རྡུལ་སྙེད་ཞིང་དུ་ཟབ་རྒྱས་ཆོས། །སྤེལ་མཛད་མི་ཕམ་
མགོན་དང་འཇམ་པའི་དབྱངས། །རྒྱལ་སྲས་རྒྱ་མཚོའི་ཚོགས་དང་
བཅས་ལ་འདུད། །འཇམ་དབྱངས་ཞི་ཁྲོའི་གསང་གསུམ་ཡེ་ཤེས་ཚུལ། །
གྱུར་པུར་ལེགས་བཤད་འོད་བརྒྱའི་དྲ་བ་ཅན། །སྲིད་ཞིའི་རྒུད་མུན་
སེལ་བའི་དཔལ་གྱུར་པ། །གྲགས་པ་དོན་དང་ལྡན་དེའི་ཤིས་པས་
སྲུངས༑ །སྙིགས་མ་ལྔ་བདོའི་འགྲོ་བ་མཐའ་དག་ལ། །རྒྱལ་སྲས་ཀུན་གྱི་
ལག་ལེན་བྱང་ཆུབ་ལམ། །མ་ནོར་མ་འདྲེས་ཇི་བཞིན་འདོམས་མཛད་
པའི༑ །བྱང་ཆུབ་སེམས་དཔའ་ཆེན་པོ་དེ་ལ་འདུད། །ཐུགས་རྗེའི་
གཏེར་ཆེན་རྒྱལ་བ་རྒྱ་མཚོ་ཡི། །གསང་གསུམ་རིན་ཆེན་ཁམས་ལས་
ལེགས་གྲུབ་ཅིང་། །རིམ་གཉིས་རྟོགས་པའི་བང་རིམ་མངོན་མཐོ་བ། །

སྐལ་ལྡན་རྒྱ་མཚོ་རིགས་ཀྱི་བདག་པོར་བསྟེན། །སྐལ་བཟང་རྒྱལ་སྲས་
( ༣ ན)བྱེ་བ་འབུམ་སྡེ་ཡི། །ཐུགས་བཅུད་ལག་ལེན་སྙིང་པོ་ནམ་
མཁའི་ཁྱོན། །མཐུ་ཆེན་མཁའ་ལྡིང་དབང་པོ་དག་གིས་ཀྱང་། །གཞལ་
མི་ནུས་ན་བདག་འདྲས་སྨོས་ཅི་དགོས། །འོན་ཀྱང་ཚེ་རབས་ཕྲེང་བ་
ཐམས་ཅད་དུ། །བྱང་ཆུབ་གཞུང་ལམ་བྱང་ཆུབ་སེམས་བསྐྱེད་དང་། །
རྒྱལ་སྲས་སྤྱོད་པ་རྒྱ་མཚོ་ལྟ་བུ་ལ། །སློབ་པའི་སྨོན་ལམ་རྟེན་དུ་མདོ་
ཙམ་བཤད། དེ་ཡང་བོད་གངས་ཅན་གྱི་མགོན་པོ། རྒྱལ་ཀུན་སྙིང་རྗེའི་
རང་གཟུགས། འཕགས་པ་སྤྱན་རས་གཟིགས་ཀྱི་རྣམ་འཕྲུལ་རྒྱལ་བའི་
སྲས་པོ་ཐོགས་མེད་བཟང་པོ་དཔལ་གྱིས་མཛད་པའི་རྒྱལ་སྲས་ལག་
པ་འཤེས། བྱ ང ་ཆུ བ ་སེ མ ས ་ད པ འ ་ཆེན་པོ་དེ་ཉིད་ཀྱི་ཆེ་བ་བརྗོད་པ ་ད ང ་།
གསུང་དངོས་བཤད་པའོ། །དང་པོ་ནི། བདག་ཉིད་ཆེན་པོ་འདི་ཡབ་
དཀོན་མཆོག་དཔལ་དང་། ཡུམ་འབུམ་སྒྲོན་གྱི་སྲས་སུ་ཤིང་མོ་ལུག་གི་
ལོར་འཁྲུངས། མཚན་དཀོན་མཆོག་བཟང་པོ་ཞེས་གསོལ། ཆུང་ངུའི་
དུས་ཡབ་ཡུམ་གཉིས་ཀ་འདས་པས། ཡུམ་གྱི་མ་ཨ་ཕྱི་ཆོས་ཉིད་ཀྱིས་
དགུང་ལོ་ལྔ་ནས་དགུའི་བར་དུ་བསྐྱངས་པས་ཕྱིས་སུ་ཡང་ཨ་ཕྱི་དྲིན་
( ༣བ)ཤིན་ཏུ་ཆེ་གསུངས། སྨྲ་ཤེས་ཙམ་ན་རླུང་འཚུབ་ཅིག་གིས་
ཤིང་ལོ་གཅིག་ནམ་མཁར་ཁྱེར་བ་གཟིགས་པས། དེ་ལ་ཕྱག་མཛུབ་
བཙུགས་ནས་སེམས་ཅན་ཞིག་ནམ་མཁའ་ལ་ཁྱེར་སོང་བཤུམས་པས།
ཤིང་ལོ་ཡིན་ཚུལ་ཞུས་པ་དང་བཤུམས་འགྲོ་བཅད་པ་སོགས་སྙིང་རྗེ་
ཆེ་བའི་ཚད་དུ་གྲགས། རྩེད་མོ་བྱེད་པའི་སྐབས་སུ་ཡང་སྒོམ་བྱེད་པ་

ཡིན་ཟེར་ནས་སྐྱིལ་ཀྲུང་བཅས་ཏེ་བདེ་སྟོང་གི་ཏིང་ངེ་འཛིན་གྱིས་
དུས་འདའ་བ་བྱུང་། དགུང་ལོ་དགུ་པ་ལ་ཀློག་ཡིག་བསླབས་པས་རིག་
གནས་རྣམས་གཟིགས་པ་ཙམ་གྱིས་མཁྱེན་པས། ཐམས་ཅད་ཀྱིས་འདི་
ཕལ་པ་ཞིག་མིན་ཞེས་གླེང་། དགུང་ལོ་བཅུ་གཉིས་པ་ལ་བླ་མ་དཔལ་
འབར་བ་ལས་རབ་ཏུ་བྱུང་ཞིང་། མཚན་བཟང་པོ་དཔལ་ཞེས་གནང་།
དེའི་ཚེ་ནམ་མཁའ་ལས་ལྷའི་རོལ་མོའི་སྒྲ་དང་།ཤད་གི་ཆར་ལ་
སོགས་པ་ངོ་མཚར་བའི་ལྟས་དུ་མ་བྱུང་། དགུང་ལོ་བཅོ་ལྔ་པ་ལ་བོ་
དོང་ཨེའི་ཆོས་གྲྭར་བྱོན་ཏེ་བླ་མ་ཀུན་རྒྱལ་ལས་མངོན་པ་ཀུན་བཏུས་
གསན༑ དེ་དུས་མང་པོའི་གྲལ་དུ་མཁན་པོ་ཉི་མ་རྒྱལ་མཚན་གྱིས།
བཙུན་ཆུང་བཟང་པོ་དཔལ་སོགས་ལ་འདྲི་རྒྱུ་ཡོད། མངོན་པ་ནས་
ཟང་ཟིང་མེད་པའི་ཚོར་བ་སྡུག་བསྔལ་ཞེས་བཤད་འདུག་པ་འདི་ལ་
ཟང་ཟིང་མེད་པའི་ཚོར་བ་ཡིན་ན་སྡུག་བསྔལ་ཡིན་པ་བུད། འདི་ལ་
ལན་ཐོབ་ཅིག་གསུངས་པ་ལ། གཞན་གྱིས་ལན་མ་བྱུང༌། ཁོང་གིས་
ཉན་ཐོས་དགྲ་བཅོམ་པ་མོའུ་འགལ་གྱི་བུ་སོགས་ལ་ཟང་ཟིང་ཉོན་
མོངས་མེད་ཀྱང་། སྔོན་གྱི་ལས་ཀྱི་ནུས་པས་ཕྱག་ཞབས་འདམ་བུ་ལྟར་
བཅོམ་པ་ལྟ་བུའི་ལུས་ཀྱི་སྡུག་བསྔལ་ཡོད་ཅེས་སོགས་ཞུས་པས་
ཐམས་ཅད་ངོ་མཚར་( ༤ན) སྐྱེས་ཤིང་། ཁྱེད་རང་ཐོགས་མེད་རང་
དུ་འདུག །ང་ཐོགས་མེད་གཉིས་པ་ཡིན་གྱིས་ལ་མཆོད་པར་གྱིས་
གསུངས་ཁར། དེ་ལྟར་མཛད་པས་དེ་ནས་བཟུང་མཚན་བོ་དོང་
ཐོ ག ས ་མེ ད ་ཅེ ས ་ཕྱོ ག ས ་ཐམས་ཅད་དུ་གྲགས་པས་ཁྱབ་པ་བྱུང་།
གཞན་ཡང་ཕར་ཕྱིན་ལ་སོགས་པ་བྱམས་ཆོས་རྣམས་དང་། བསླབ་

སྤྱོད་ལ་སོགས་པ་སྤྱོད་ཕྱོགས་རྣམས་དང༌། རིགས་ཚོགས་ལ་སོགས་པ
དབུ་མའི་གཞུང་རྣམས་ལ་ཡང་མཁས་པར་སྦྱངས། དེ་ནས་ས་སྐྱར་
བྱོན་ཏེ་བླ་མ་གཞོན་རྒྱལ་བའི་དྲུང་ནས་ཚད་མ་སྡེ་བདུན་མདོ་དང་
བཅས་པ་ལ་ཡང་ཐུགས་སྦྱོང་མཛད་པས་ཚེགས་མེད་དུ་མཁྱེན་པས་
ཞལ་ཕོ་མཛད་པ་ནི།དཔལ་ལྡན་གྲགས་པའི་གཞུང་དོན་རྟོགས་
དཀའ་ཞིང་། །ལེ་ལོའི་དབང་གིས་ཤས་ཆེར་མ་འབད་ཀྱང་། །འོན་ཀྱང་
ཁོ་བོའི་བློ་དང་འཕྲད་པ་ན། །ཤེས་བྱའི་ཚིག་དོན་ལྷན་ཅིག་དམིགས་
ངེས་ཡིན། །ཞེས་གསུངས་སོ།
གཙང་ཕྱོགས་ཀྱི་གྲྭ་ས་ཀུན་ཏུ་གྲྭ་སྐོར་མཛད་པས་མཁས་པ་ཐམས་
ཅད་ཀྱི་ཡིད་འཕྲོག་པ་བྱུང་། དགུང་ལོ་སུམ་ཅུ་པ་ལ་པོ་དོང་ཨེའི་ཆོས་
གྲྭར་མཁན་པོ་བྱང་སེམས་རིན་མགོན་སོགས་ལས་བསྙེན་པར་རྫོགས་
པར་མཛད་དེ་བོད་གངས་ཅན་གྱི་ངུར་སྨྲིག་འཛིན་པ་ཐམས་ཅད་ཀྱི་
གཙུག་གི་ནོར་བུ་ལྟ་བུར་གྱུར་ཏོ། །དགུང་ལོ་སོ་གཉིས་པ་ལ་འཇམ་
དབྱངས་དོན་ཡོད་རྒྱལ་མཚན་དང་བྱང་སེམས་རིན་ཆེན་མགོན་ལ་
སོགས་པ་རྣམས་ཀྱིས་གསོལ་བ་བཏབ་པས། བོ་དོང་རྟ་རའི་གདན་ས་
ལོ་བདུན་ཙམ་མཛད། དུས་ཆོས་ལ། ཕར་ཕྱིན། ཚད་མ། མངོན་པ་ཀུན་
བཏུས༑ མདོ་སྡེ་( ༤བ)རྒྱན། རྒྱུད་བླ་མ། སྤྱོད་འཇུག་སྟེ་པོ་ཏི་དྲུག་
གསུངས་ཤིང་། གཞན་ཡང་ཆོས་དང་ཟང་ཟིང་གིས་བསྟན་པ་དང་
སེམས་ཅན་གྱི་དོན་རྒྱ་ཆེན་པོ་མཛད་དོ། །དེ་ཡང་རྗེ་འདི་ཉིད་ཀྱིས་
དགེ་བའི་བཤེས་གཉེན་བཅུ་ཕྲག་བཞི་དང་། འགྲན་ཟླ་དང་བྲལ་བ་
རིན་ཆེན་རྣམ་པ་གཉིས་ཏེ་བླ་མ་ཞེ་གཉིས་བསམ་པ་དང་སྦྱོར་བས་

ཚུལ་བཞིན་དུ་བསྟེན་ཏེ་ཐོག་མར་ཤེས་བྱའི་གནས་ཐམས་ཅད་ལ་
མཁས་པར་སྦྱངས་པ་ཡིན་ཏེ། ཤེས་བྱ་རྒྱ་ཆེན་པོ་གསན་པའི་ཡོངས་
འཛིན་བཅུ་ཕྲག་གཅིག་ནི། དགུང་ལོ་བཅུ་པའི་དུས་འཇམ་དབྱངས་
འཁོན་སྟོན་ལ་སེམས་བསྐྱེད། ཕར་ཚད་གཉིས། མངོན་པ། སྔགས་ཆོས་
ཀྱང་མང་དུ་གསན། བླ་མ་ཀུན་རྒྱལ་བ་ལ་ཀུན་ལས་བཏུས་དང་།
བྱམས་ཆོས་སོགས་གསན། འཇམ་དབྱངས་ཉི་མ་རྒྱལ་མཚན་ལ་ཚད་
མ་རྣམ་ངེས། བླ་མ་གཞོན་རྒྱལ་བ་ལ་སྡེ་བདུན་འགྲེལ་པ་དང་བཅས་
པ༑ བླ་མ་བཀྲ་ཤིས་མགོན་ལ་མངོན་པ་ཀུན་ལས་བཏུས། སློབ་དཔོན་
ཤཱཀྱ་བྱང་ཆུབ་ལ་ཕར་ཕྱིན། ཚད་མའི་སྐྱེས་བུ་བསོད་ནམས་མགོན་པོ་
ལ་བརྒྱད་སྟོང་འགྲེལ་ཆེན་སོགས། འཇམ་དབྱངས་ཉག་གཅིག་ལས་
བརྒྱད་སྟོང་དང་། ཉི་ཁྲི་སྣང་བ་སོགས། དཔང་ལོ་ལ་ས་སྡེ་སྐོར་དང་།
མངོན་པ། ཐུབ་པ་དགོངས་རྒྱན། དུས་འཁོར་རྒྱུད་འགྲེལ་ལ་སོགས་པ་
མང་དུ་གསན། གུ་ཤྲཱི་རིན་ཆེན་སེངྒེ་ལ་མངོན་པ་ཀུན་བཏུས་གསན་
ནོ༑ །ཤིན་ཏུ་བཀའ་དྲིན་ཆེ་བའི་བཤེས་གཉེན་བཅུ་ཕྲག་གཅིག་ནི།
དགུང་ལོ་ལྔའི་དུས་བསམ་གླིང་པའི་གདུང་བརྒྱུད་སངས་རྒྱས་དབོན་
ལ་བདེ་མཆོག་དྲིལ་བུ་ལུས་དཀྱིལ་གྱི་དབང་གསན། རིན་པོ་ཆེ་དཔལ་
འབར་བ་དང་། མཁན་པོ་རིན་ཆེན་དཔལ་བཟང་( ༥ན)གཉིས་ལ་
བླ་མ་མདོ་སྡེ་དཔལ་ལ་སྒྲུབ་སྐོར་མང་དུ་གསན། སྣུར་བ་
ཆོས་འཕགས་རྒྱལ་མཚན་ཡོ་གའི་སྐོར་གྱི་བཀའ་ལུང་མན་ངག་དང་
བཅས་པ། བྱང་སེམས་རིན་ཆེན་མགོན་ལ་བདེ་མཆོག་སོགས་གསང་
སྔགས་ཀྱི་སྐོར་མང་པོ་དང་། སེམས་བསྐྱེད་ལན་དྲུག །ཐུབ་པ་དགོངས་

རྒྱན༑ ཐེག་བསྡུས་སྐོར་གསུམ་ལ་སོགས་པ་དང༌། མགོན་པོ་ལྕམ་དྲལ་
དང་༑ ཨ་ཕྱི་མའི་གཏོར་དབང་སོགས་གསན། རས་པ་རིན་ཆེན་གླིང་
པ་ལ་འཇམ་དབྱངས་ཨ་ར་པ་ཙ་ན་ཞུས་ནས་ཉམས་ལེན་བྱས་པས་
དོན་དཔྱོད་ཀྱི་ཤེས་རབ་ཆེན་པོར་གྱུར། མཁན་ཆེན་ཆོས་རྒྱལ་དཔལ་
བཟང་ལ་སེམས་ཉིད་ངལ་གསོ་དང༌། ཁྲོ་ཕུ་བའི་མན་ངག་བརྒྱ་རྩའི་
སྐོར་རྣམས་གསན། རི་པ་དཔལ་ཤེ་ལ་ཕྱག་རྒྱ་ཆེན་པོ་སྟོང་སྐོར་དང་
ནཱ་རོ་ཆོས་དྲུག་སོགས་གསན། ཀུན་སྤངས་ནམ་མཁའ་གྲགས་ལ་བདེ་
མཆོག་གི་དབང་ལན་གཉིས། དཔའ་བོའི་སྐྱེས་རབས་སོགས་མང་དུ་
གསན༑ བླ་མ་འདི་ལ་མངོན་པར་མཁྱེན་པ་མངའ་སྟེ་གཟིམས་ཁང་
ཆོས་རྫོང་བརྩིག་པའི་དུས་སུ། ཨར་པོ་རྣམས་ལ་བཙུན་རྒན་བློ་མ་
ཁུགས་བསམ་མཆི་སྟེ། ཁང་པ་འདིའི་བེད་སུས་སྤྱོད་མི་ཤེས་སོ་གསུང་
ཞིང་༑ ཁོང་དགུན་གཅིག་བཞུགས་པ་དང་། སེམས་དཔའ་ཆེན་པོ་ལ་
ང་མ་ཤི་བར་ངའི་རྩར་བཞུགས། ཤི་ནས་གཟིམས་ཁང་འདིར་ཞེས་
གསུངས་པས། ཁང་པ་འདི་གྲུབ་ནས་ཁོང་རང་དགུན་གཅིག་ལས་མ་
བཞུགས་པར་འོ་སྐོལ་གྱིས་ལོ་སུམ་ཅུ་རྩ་གྲངས་ཤིག་བེད་སྤྱད་འདུག་
གསུངས༑ཟབ་ཆོས་སྣ་ཚོགས་ཞུས་པའི་( ༥བ) བཤེས་གཉེན་བཅུ་
ཕྲག་གཅིག་ནི། བླ་མ་ཆེན་པོ་ཀུན་བློ། འཛིམས་པའི་བླ་མ་ཡོན་ཏན་རྒྱ་
མཚོ༑ དེའི་མཆེད་ཟླ་བླ་མ་རྡོ་རྗེ་དཔལ། རྟ་ནག་པ་རིན་ཡེ། འཇམ་
དབྱངས་དོན་ཡོད་རྒྱལ་མཚན། མཁན་ཆེན་བུ་སྟོན། དཔལ་ལྡན་བླ་མ་
དམ་པ། · རས་པ་བླ་མ་བསོད་ནམས་ལྷུན་གྲུབ། བླ་མ་བློ་བཟང་པ།
བོ་ལྷས་པ་ཤེས་རབ་རྒྱལ་པོ་རྣམས་སོ། །དག་སྣང་རྒྱ་ཆེན་འབྱོངས་

པའི་བཤེས་གཉེན་བཅུ་ཕྲག་གཅིག་ནི། ཏི་ཤྲཱི་ཀུན་དགའ་རྒྱལ་མཚན།
བླ་མ་མཁས་བཙུན་ཆེན་པོ། བླ་མ་བསོད་བློ་པ། ཤར་པ་ཀུན་བསོད།
བླ་མ་ཤེས་རབ་རྒྱལ་མཚན། གྲང་ཕུ་ལུང་པ་ཐུགས་རྗེ་ཤེས་རབ། སློབ་
དཔོན་དཔལ་ཁྱི། མཁན་པོ་བསོད་ནམས་སེངྒེ། བླ་མ་རྒྱལ་པོ་དཔལ།
བླ་མ་ནམ་མཁའ་སངས་རྒྱས་སོ། །འགྲན་ཟླ་དང་བྲལ་བའི་ཡོངས་
འཛིན་རྣམ་གཉིས་ནི། གནས་བརྟན་ཆེན་པོའི་སྤྲུལ་པ་བྱང་ཆུབ་
སེམས་དཔའ་བསོད་ནམས་གྲགས་པ་ལ་མདོ་རྒྱུད་ཐམས་ཅད་ཀྱི་སྙིང་
པོ་མན་ངག་ཐམས་ཅད་ཀྱི་ཉིང་ཁུ་ཐེག་པ་ཆེན་པོའི་བློ་སྦྱོང་ཞུས་པའི་
དུས་སུ་བྱང་ཆུབ་ཀྱི་སེམས་གཉིས་དབྱར་གྱི་ཆུ་བོ་བཞིན་དུ་འཕེལ་
བར་གྱུར་པས། བླ་མ་ཐམས་ཅད་ཀྱི་གཙུག་གི་ནོར་བུ་ལྟ་བུར་འཛིན་
ཏོ༑ །འདིའི་མཚན་སྨོས་པ་ན་ཕྱག་ཐལ་མོ་སྦྱར། སྤྱན་ཆབ་ཉིལ་ལེ་
མཛད་ནས། ངའི་བླ་མ་དེའི་ཐུགས་རྗེ་ལྟ་བུ་གཞན་མེད་གསུངས།
གཞན་ཡང་ཇོ་བོའི་ཆོས་ཆུང་བརྒྱ་རྩ། སྐྱིད་སྡུག་ལམ་ཁྱེར་ལ་སོགས་
པའི་ཆོས་སྐོར་མང་དག་ཀྱང་ཞོར་ཉན་མཛད་དོ། །རྡོ་རྗེ་འཆང་གི་ངོ་
བོ་རིན་པོ་ཆེ་ཤེར་འབུམ་པ་ལ་སྦྱོར་བ་ཡན་ལག་གསན་ཅིང་མཚམས་
དམ་པོར་བཅད་པས། རྣམ་པ་ཐམས་ཅད་མཁྱེན་པའི་སྟོང་པ་ཉིད་ཀྱི་
ཏིང་ངེ་འཛིན་གྱི་སྒོ་དུ་མ་ཐུགས་( ༦ན)ལ་འཁྲུངས་རྡོ་རྗེ་ལུས་ཀྱི་
གནས་ལུགས་མངོན་སུམ་དུ་གཟིགས་པས་བླ་མ་གཅིག་ཏུ་འཛིན་ནོ། །
གཞན་ཡང་སྡིག་པོ་ཆེ་བཙན་ཐབས་སུ་འཚང་རྒྱ་བའི་མན་ངག་
མཁའ་འགྲོའི་ཁ་རླངས་ཐུལ་ལེ་བའི་ཆོས་ཐུགས་རྗེ་ཆེན་པོ་ཚོམ་བུ་
དམར་ཁྲིད། ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར། རྟེན་འབྲེལ་སྙིང་པོའི་

ཁྲིད༑ སྨྱུང་གནས་ཀྱི་ཆོས་སྐོར་རྣམས་གསན་ནོ། །མདོར་ན་ཡོངས་
འཛིན་དམ་པ་དེ་དག་ལ་བོད་དུ་འགྱུར་བའི་དབང་བཀའ། བཤད་
བཀའ་མན་ངག་གི་སྐོར་ཕལ་ཆེ་བ་མ་གསན་པ་མི་སྣང་ཞིང་། མི་
མཁྱེན་པ་ཡང་མེད་དོ། །བར་དུ་མཁས་པའི་ཚོགས་ལ་བཤད་པའི་ཚུལ་
ནི༑ དགུང་ལོ་སོ་བཞི་ནས་ཞེ་གཉིས་ཀྱི་བར་བཤད་ཉན་མཛད་པས།
གཡུ་ཆུ་སློབ་དཔོན་ཀུན་རིན་ལ་སོགས་པའི་པོ་ཏི་མང་པོ་མཁྱེན་པའི་
བཤེས་གཉེན་དུ་མ་དང་། གྲྭ་སྐོར་བའི་སྟོན་པ་མང་པོ་བཏོན་ཅིང་།
འཆད་རྩོད་རྩོམ་པའི་བྱ་བས་དུས་འདའ་བར་མཛད་དོ། །དགུང་ལོ་སོ་
བརྒྱད་བཞེས་དུས་མདོ་སྡེ་རྒྱན་ལ་ཊཱིཀྐ་མཛད་དེ་ལེགས་རབ་ཅིག་
བྱུང་འདུག་གསུངས། དེ་ནས་རྒྱུད་བླ་མའི་ཊཱིཀྐ་དང༌། སྤྱོད་འཇུག་གི་
ཊཱིཀྐ་གཉིས། ཕར་ཕྱིན་དང་མངོན་པ་ཀུན་ལས་བཏུས་ལ་མཆན་བུ་
ཞིབ་པ་རེ། བློ་སྦྱོང་། རྟེན་འབྲེལ་སྙིང་པོའི་འཁྲིད་ལ་སོགས་པའི་ཟབ་
ཆོས་ཐོར་བུ་པ་ལ་ཡང་པོ་ཏི་གཅིག་མཆིས་སོ། །ཐ་མར་འདྲིས་པའི་
དོན་ལ་རྩེ་གཅིག་ཏུ་སྒྲུབ་པ་མཛད་ཚུལ། འཆད་ཉན་མཛད་བཞིན་
པའི་དུས་སུ། བོ་དོང་ཨེའི་ཆོས་དཔོན་མཛད་པར་ཞུས་པས། ཞལ་
བཞེས་མ་གནང་བར་ཆོས་དཔོན་ངས་བཙལ་གསུངས་ནས་ས་སྐྱ་
བྱོན་ཏེ་དཔང་ལོ་ཙཱ་བ་བློ་གྲོས་( ༦བ)བརྟན་པ་གདན་དྲངས།དེ་ལ་
ཉིད་ཀྱི་ཕྱག་དཔེ་ཐམས་ཅད་ཀྱང་ཕུལ་ནས་དགུང་ལོ་ཞེ་གསུམ་པ་ལ་
ཀུན་སྤངས་མཛད་དེ། རི་བོ་པོ་ཏ་ལར་མཚུངས་པའི་དངུལ་ཆུའི་ཆོས་
རྫོང་དུ་བྱོན་ནས་ཚེ་མཚམས་ལྟ་བུ་གནང༌། ལོ་ཉི་ཤུ་རྩ་གྲངས་ཀྱི་བར་
བརྩོན་འགྲུས་ཆེན་པོས་ཉིན་མཚན་མེད་པར་ཐུགས་དམ་འབའ་ཞིག་

བུ་སྟོན་ཐམས་ཅད་མཁྱེན་པ་ལ་ཞལ་འཕྲོས་ཀྱི་སྐབས་སུ་ཟུར་ཙམ་
གསུངས༑ ལན་གཅིག་མཚམས་ལ་ཧར་འདོན་མཛད་ནས་མཁན་ཆེན་
བསོད་ནམས་གྲགས་པའི་དྲུང་དུ་བྱོན་ཏེ། འཇུག་པ་སེམས་བསྐྱེད་
འདི་བླ་མ་རིན་ཡེ་བ་ལས་ཐོབ་ཟིན་ཀྱང་། ཉིད་ཀྱི་ཞབས་དྲུང་ནས་
ཀྱང་ལན་གཅིག་ཐོབ་ན་སྙམ་པས། སྐུ་ཁམས་ཀྱིས་ལྕོགས་ན་ཐུགས་རྗེ་
གཟིགས་དགོས་ཞུས་པར། ཤིན་ཏུའང་སྤྲོ། ད་ལྟ་རང་མཆོད་པ་ཤོམས་
ཤིག་གསུངས་ནས་སེམས་བསྐྱེད་ཆོ་གས་འབོགས་པ་རྒྱས་པར་གནང་།
མཇུག་གི་མཁྱེན་པར་གསོལ་བའི་སྐབས་སུ་ས་ཆེན་པོ་གཡོས། ལྷའི་མེ་
ཏོག་གི་ཆར་བབས་སྤོས་ཀྱི་དྲི་ངད་ལྡང༌། རོལ་མོའི་སྒྲ་གྲག །འཇའ་
ཚོན་སྣ་ལྔའི་བླ་བྲེ་བྲེས་པ་སོགས་ངོ་མཚར་བ་བྱུང༌། ཆོ་ག་ཚར་བའི་
རྗེས་སུ། མཁན་ཆེན་བྱང་ཆུབ་སེམས་དཔའི་ཞལ་ནས། ཆོས་བདག་
པོའི་ལག་ཏུ་འཕྲོད་ཟིན་པས། ད་བཙུན་རྒན་དེ་རིང་ཤི་ཡང་འགྱོད་པ་
མེད་གསུངས་ནས་རྒྱལ་ཚབ་ཏུ་དབང་བསྐུར། དེ་ནས་རིང་པོ་མ་ལོན་
པར་གཤེགས་སོ། །སྔར་མཚམས་ལ་ཧར་འདོན་མཛད་པ་ཡང་མཁན་
ཆེན་རིན་པོ་ཆེ་ཡུན་རིང་མི་བཞུགས་པ་མཁྱེན་པ་ཡིན་འདུག །དུས་
ཕྱིས་མཁན་ཆེན་བྱང་ཆུབ་རྩེ་མོ་སོགས་དགེ་བའི་བཤེས་གཉེན་མང
པོ་ལ་སེམས་བསྐྱེད་( ༧བ)གནང་སྐབས་སུ་ཞལ་ནས། དེ་ལ་མཁན་
ཆེན་རིན་པོ་ཆེས་སེམས་བསྐྱེད་གནང་དུས་ཆོས་བདག་པོའི་ལག་ཏུ་
འཕྲོས་པ་ཡིན་གསུངས་ནས་མཉེས་ཚོར་ཆེན་པོ་མཛད། ང་ལ་བདག་
པོའི་བདག་རྒྱུ་ཅི་ཡོད་དེ། འོན་ཀྱང་སྔོན་སྐུ་མཆེད་གསུམ་ལ་སོགས་
པའི་དུས་སུ་ཡང་ཆོས་འདི་བཀའ་དོག་པ་ཡིན་འདུག །དུས་ཕྱིས་ཀྱང་

འདི་འབོགས་མཁན་ཉུང་། ངས་དབུས་གཙང་ན་ཆོས་འདི་ཕོག་པ་
ཤིན་ཏུ་མང་། རྒྱུད་ལ་སྐྱེས་པ་ཡང་མང་པོ་བྱུང་། ད་ཆོས་འདིའི་བཀའ་
ཡངས་སུ་གཏོང་བ་ཡིན་པས། ཁྱེད་ཅག་དགེ་བའི་བཤེས་གཉེན་
འབོག་ནུས་པ་ཐམས་ཅད་ཀྱིས་ཕོག་ཅིག །ཅེས་གསུངས། ཕྱིས་སུ་སྐུ་
མཚམས་གྲོལ་ནས་དགེ་འདུན་མང་པོ་དང༌། སྐྱེ་བོའི་ཚོགས་ཆེན་པོ་ལ་
ཐེག་པ་ཆེན་པོའི་བློ་སྦྱོང་ལ་སོགས་པ་སྤྱི་ཆོས་མང་དུ་གསུངས། ཁྱད་
པར་སྤྱོད་འཇུག་གི་བཤད་པ་ནམ་གནང་ཡང་མེ་ཏོག་གི་ཆར་འབབ་
པ་བྱུང༌། ཞལ་ནས། བདག་ལ་འདི་ལྟ་བུ་འབྱུང་བའི་ཡོན་ཏན་མེད་
ཀྱང་ཆོས་འདི་ཟབ་པའི་རྟགས་ཡིན་གསུངས་པ་ལ་ཁམས་པ་ཆོས་བློ་
བྱ་བའི་དགེ་བཤེས་ཞིག་གིས་ཕྱག་འཚལ་ཏེ། ཆོས་ཁོ་ནའི་ཁྱད་ཆོས་
ཡིན་ན་ངས་ཀྱང་སྤྱོད་འཇུག་ཚར་ཁ་ཤས་བཤད་མོད་མེ་ཏོག་གི་ཆར་
ཉག་གཅིག་ཀྱང་མ་བབས་ཞེས་ཞུས། དཔང་ལོ་ཙཱ་བ་བློ་གྲོས་བརྟན་
པས༑ ཐོག་མར་ཤེས་བྱ་ཀུན་ལ་མཁས་པར་བྱ། །བར་དུ་མཁས་པའི་
ཚོགས་སུ་ལེགས་པར་བཤད། །ཐ་མར་འདྲིས་པའི་དོན་ལ་བརྩོན་པར་
བསྒོམ༑ །དུས་གསུམ་རྒྱལ་བ་ཀུན་གྱི་བཞེད་གཞུང་ཡིན། །ཞེས་ས་སྐྱ་
པཎྚི་ཏས་གསུངས་པ་དེ་གུ་རུ་ཐོགས་མེད་རང་གིས་བྱས་པ་ཡིན། འོ་
སྐོལ་ཆོས་བྱེད་པ་ཡང་རབ་ཏུ་འདུག་སྟེ། གཞན་གྱི་རྒྱུས་ནི་ང་ལ་མེད།
བརྟན་པ་ཐོབ་པ་ཡང་གུ་རུ་(༨ན) ཐོགས་མེད་ཁོང་ཡིན། ཕོ་སྐྱེས་
ཟེར་བ་ཁོང་ལ་ཟེར། ང་མི་རྒན་ནམ་འཆི་བའི་སྔས་མགོ་ན་ཁོང་
བཞུགས་པ་ཞིག་བྱུང་ན་སྙམ་སྟེ། ད་ཕྱོགས་ཐམས་ཅད་དུ་རྒྱུག་ཁོང་
གནས་གཅིག་ཏུ་བཞུད་པ་འདིས་ཡིད་སྨོན་ཐོག་ཏུ་མི་ཁེལ་བ་འདྲད་

གསུངས༑ རོང་པ་རྒ་ལོས་ཀྱང་། ང་ལ་ཕ་ལས་ལྷག་པའི་བུ་གཅིག་ཡོད་
པ་ཡིན། ངའི་སློབ་མ་རྒྱལ་སྲས་པ་འདི་འདྲ་གཞན་ལ་ཡོད་ན་སྨོན་པ་
འཆོར༑ སྐྱེས་བུ་དམ་པ་འདི་འདྲ་བ་འཇིག་རྟེན་གསུམ་ན་དཀོན་
གསུངས༑ དེ་བཞིན་དུ་ཀུན་མཁྱེན་དོལ་པོ་བ་ཤེས་རབ་རྒྱལ་མཚན་
གྱིས་ཀྱང་། རྟ་ནག་ཏུ་འབྱོན་པའི་དུས་གཅིག་ན། དངུལ་ཆུ་ཆོས་རྫོང་
གི་ཐད་ལ་ཕྱག་མཛུབ་བཙུགས་ཏེ། སྤྲིན་ཕ་ཀིའི་ལོག་ན་སངས་རྒྱས་མི་
གཟུགས་སུ་བྱོན་པ་ཞིག་ཡོད་པ་རེད། ཨེ་ཤེས་ཞེས་གསུངས། བུ་སྟོན་
ཐམས་ཅད་མཁྱེན་པས་ཀྱང་། བོད་གངས་ཅན་གྱི་གྲོང་ན་ཆོས་ཤེས་
ནས་ཉམས་ལེན་ངོ་མ་བྱས་པ་དེ། རྒྱལ་སྲས་ཐོགས་མེད་པ་ཙམ་ཞིག་
ཡིན༑ ངས་ཀྱང་ཆོས་མང་པོ་ཤེས་ཏེ། ཀུན་མཁྱེན་འཕགས་འོད་ཀྱི་ཞལ་
ཏ་ལ་བརྟེན་ནས་འཆད་ཉན་ཁོ་ན་བྱེད་དགོས་བྱུང་བའི་ཁོང་འདྲད་
བའི་ཉམས་ལེན་བྱེད་རྒྱུ་མ་བྱུང་། འདི་ལྟ་བུའི་བྱང་ཆུབ་སེམས་དཔའ་
ལ་ཆོས་འབྲེལ་ཙམ་ཐོབ་པས་ཀྱང་འཁོར་བ་མཐའ་ཅན་དུ་བྱེད། ཁྱེད་
རྣམས་ཀྱིས་ཆོས་ཞུས་དང་། ཞབས་ཏོག་ངས་བྱེད་གསུངས་ཏེ། ཞྭ་ལུར་
གདན་དྲངས་ནས་ཟླ་བ་གཅིག་ལ་ཆོས་གང་འདོད་གནང་སྟེ། འགྲོ་
དོན་དཔག་ཏུ་མེད་པ་མཛད། དགུང་ལོ་བདུན་པ་ས་གླང་གི་ལོ། ཏའི་
སི་ཏུ་ཆེན་པོ་བྱང་ཆུབ་རྒྱལ་མཚན་གྱིས་དབུས་ཕྱོགས་ལ་གདན་དྲངས།
ཇོ་བོ་རིན་པོ་ཆེར་( ༨བ) གསེར་ཆེན་གསོལ། མར་མེ་ཕུལ་ཏེ་བསྟན་
འགྲོའི་དོན་དུ་ཐུགས་སྨོན་རྒྱ་ཆེར་མཛད། །ཕྱོགས་ཐམས་ཅད་ནས་
དགེ་འདུན་གནམ་གྱི་སྐར་མ་ཙམ་དང་། སྐྱེ་བོའི་ཚོགས་སའི་རྡུལ་ཙམ་
འདུས་པ་ལ་སེམས་བསྐྱེད་སོགས་ཆོས་གང་འདོད་དུ་གནང་བས་མེ་

ཏོག་གི་ཆར་མང་པོ་བབ། དེ་ཚེ་དཔལ་སྡིངས། ཆུ་མིག །ཞྭ་ལུ་སོགས་
དང་༑ སྣེ་གདོང་། ཁྲ་འབྲུག །རྩེ་ཐང་། བསམ་ཡས། གུང་ཐང་སོགས་
མང་པོ་ལ་ཕེབས། དབུས་ཕྱོགས་སུ་ལོ་བདུན་བརྒྱད་ཙམ་གྱི་རིང་ལ་
བཞུགས་ཏེ། ཆོས་དང་ཟང་ཟིང་དང་མི་འཇིགས་པའི་སྦྱིན་པ་སོགས་
མཛད་པ་བཟང་པོ་གང་འདོད་ཀྱིས་ཐམས་ཅད་ཚིམ་པར་མཛད།
དགུང་ལོ་དོན་བཞི་པ་སྤྲེའུ་ལོ་དངུལ་ཆུ་ཆོས་རྫོང་དུ་ཕེབས་ཞེས་གྲག་
གོ །བྱང་ཆུབ་ཀྱི་སེམས་དང་ལྡན་པའི་བྱིན་རླབས་ཀྱིས། གཞན་གྱིས་
ཕུལ་བའི་རི་དྭགས་གནའ་བ་མོ་ཞིག་ཡོད་པ་དང་། ཤ་ཁྱི་ཆེན་པོ་ཞིག་
ཡོད་པ་གཉིས་ཕན་ཚུན་རྩེད་མོ་བྱེད། སྤྱང་ཀི་ཞིག་ཡོད་པས་ཀྱང་
གཞན་ལ་མི་འཚེ་ཞིང་ཕྱིས་སུ་སྤྱང་ཀི་དང་། ཤ་ཁྱི་གཉིས་ལ་ཤ་བྱིན་
ཀྱང་མི་ཟ་བ་བྱུང། ངང་པ་ཞིག་ཡོད་པ་དེས་ཀྱང་། ཁོང་གིས་བསྐོར་བ་
མཛད་པའི་ཚེ་ཁོ་ཡང་བསྐོར་བ་བྱེད། བཞུགས་པའི་ཚེ་ཁོ་ཡང་སྡོད།
ཉིད་ཀྱི་སློབ་མ་འགྲོ་མགོན་དཔལ་ལྡོན་ཡེ་ཤེས་པ་ལ་ཤིག་ནད་བྱུང་
བའི་ཚེ། · ཤིག་རྣམས་བླངས་ཏེ་གསོས་པ་དང་། སྤྲང་པོ་ཉམ་ཐག་མང་
པོའི་ཤིག་ནད་བླངས་པ་སོགས་གཞན་གྱི་སྡུག་བསྔལ་དངོས་སུ་བླངས་
པའི་ལོ་རྒྱུས་མང་དུ་མཆིས།  སྒྲུབ་པ་མཐར་ཕྱིན་ནས་གཞན་དོན་
མཛད་ཚུལ་གོང་དུ་གསལ་བ་ལྟར་ལ། དགུང་ལོ་རེ་གསུམ་པ་ནས་རེ་
བདུན་པའི་བར་ལོ་དེ་བཞིན་དུ། སྟོན་དུས་སུ་ཟླ་བ་གསུམ་གསུམ་སྐུ་
(༩ ན)མཚམས་གྲོལ་ནས་ཆོས་གསུངས་ཤིང་། གདུལ་བྱ་མཐའ་ཡས་
པའི་དོན་མཛད་དོ། །དགུང་ལོ་བདུན་ཅུ་དོན་ལྔ་པའི་ཟླ་བ་གཉིས་པ་
ནས་བསྙུང་ཚུལ་བསྟན་པས་ཞབས་བརྟན་དང་གསོལ་འདེབས་རྒྱུན

རིང་བསྒྲུབས་ཤིང་། ཁྱད་པར་དུ་ཐུགས་སྲས་ལོ་ཆེན་བྱང་ཆུབ་རྩེ་མོས་
བཞུགས་གདན་ཞིག་ཕུལ་ནས་གསོལ་བ་བཏབ་པའི་རྟེན་འབྲེལ་གྱིས་
ཟླ་བ་འགའ་ཞིག་ལ་བསྙུན་དྭངས་པར་གྱུར། སླར་ཡང་བསྙུང་ཚུལ་
གནང་སྐབས་སུ་རྗེ་བཙུན་སྒྲོལ་མའི་ཞལ་བསྟན་པ་ལ་གསོལ་འདེབས་
མང་པོ་མཛད། སངས་རྒྱས་ཀྱི་ཞིང་ཁམས་ཡང་རྣམ་པར་དག་པ།
མཛེས་ཤིང་ཡིད་དུ་འོང་བ། དྭངས་ཤིང་ཐོགས་པ་མེད་པ་མང་པོ་
གཟིགས༑ དེ་ནས་ལོ་དཀའི་ཟླ་བ་བཅུ་པའི་ཚེས་ཉི་ཤུའི་དགོང་མོའི་ཚེ།
ཆོས་རྫོང་གི་པུ་ཤུའི་ཉི་མ་ནུབ་པ་དང་མཉམ་དུ་འཇའ་དང་འོད་
དང་༑ མེ་ཏོག་གི་ཆར་ལ་སོགས་པ་ངོ་མཚར་བའི་ལྟས་དུ་མ་དང་
བཅས་ཏེ་མྱ་ངན་ལས་འདས་པའི་ཚུལ་བསྟན། དེའི་ཚེ་མི་རྣམས་མྱ་
ངན་གྱིས་གདུངས་པ་སྨོས་ཅི་དགོས། གནའ་མོ་དང་ཤ་ཁྱི་ལ་སོགས་པ་
དུད་འགྲོས་ཀྱང་མྱ་ངན་ཆེན་པོ་བྱས། གནའ་མོ་དེ་སྔར་སྐུ་བསྙུང་བ་
ནས་གཟིམས་ཁང་གི་ཉེ་འཁོར་དུ་མ་བྱུང་བ་ལ། དེའི་ཉིན་མོ་འོངས་
ནས་གཟིམས་ཁང་ལ་བསྐོར་བ་མང་པོ་བྱས་ཏེ་འཕོ་བ་བཏབ་པ་འདྲ་
བ་བྱས་ནས་ཤི། · ཤ་ཁྱི་ཡང་རིང་པོ་མ་ལོན་པར་ཤི་འདུག་གོ །སྐུ་གདུང་
ལ་ཞག་བདུན་དུ་གསོལ་བ་བཏབ། དེ་ནས་ཞུགས་ལ་ཞེན་པས། རིང་
བསྲེལ་དྭངས་ཤིང་ཁ་དོག་འཚེར་བ་དང་། བདེ་མཆོག །སྤྱན་རས་
གཟིགས་དང་། རྗེ་བཙུན་མ་ལ་སོགས་པའི་རྟེན་ཀྱང་མང་དུ་བྱོན།
( ༩ བ)ཚེམས་གཅིག་ལ་དུང་གཡས་འཁྱིལ་ཉི་ཟླས་བརྒྱན་པ་ཡང་
བྱོན་ནོ། །དེ་ནས་ཐུགས་སྲས་མཁན་ཆེན་བྱང་ཆུབ་རྩེ་མོ་སོགས་ཀྱིས་
དགོངས་རྫོགས་དང་རྟེན་བཞེངས་རྒྱ་ཆེན་པོ་དང་། བླ་མའི་མཛད་

བསྟན་བཅོས་འདི་ནམ་མཛད་པའི་དུས་ནི། གོང་དུ་བཤད་པ་ལྟར་
བོ་དོང་རྟ་རའི་གདན་ས་མཛད་པའི་ཚེ། སློབ་དཔོན་དང་མཆེད་
གྲོགས་འགའ་ཞིག་གིས། དགེ་འདུན་རྣམས་སྐྱོང་དགོས་པ་ལ་ཕྱག་
རྫས་སྲབ་པས་ལག་ལེན་གྱི་སྐོར་རྣམས་ལ་ཡང་ཐུགས་སྐྱོང་དེ་གནང་
དགོས་ཚུལ་ཞུས་དུས། འི་ལག་ལེན་འདི་ཡིན་གསུངས་ནས་ལེགས་
བཤད་འདི་མཛད་པ་ཡིན་ནོ། །སྐུ་བསྙུང་ཐུ་མོ་བཞེས་དུས་ཤིག །
བདག་ཅག་ལ་ཞལ་ཏ་རེ་གནང་དགོས་ཞུས་པར་ངའི་ཁ་ཆེམས་རྒྱལ་
སྲས་ལག་ལེན་ཡིན་གསུངས། འདིའི་མཇུག་གི་མཛད་བྱང་དུ་དངུལ་
ཆུའི་རིན་ཆེན་ཕུག་ཏུ་མཛད་ཚུལ་གསུངས་འདུག་པ་ནི་ཕྱིས་སུ་
གནས་དེ་ཉིད་ནང་སྦྱར་བྱང་བཀོད་པ་ཡིན་ནམ་སྙམ་མོ།།དེ་ལྟར་
མཛད་པ་པོའི་ཆེ་བ་མདོ་ཙམ་བརྗོད་ཟིན་ནས།
གཉིས་པ་དངོས་ཀྱི་དོན་བཤད་པ་ལ་བཞི། མཆོད་པར་བརྗོད་པ།
བཤད་པར་དམ་བཅའ་བ། གཞུང་དངོས་བཤད་པ། མཇུག་བསྡུ་བའོ། །
དང་པོ་ནི།
རྩ་བ། ན་མོ་ལོ་ཀེ་ཤྭ་རཱ་ཡ།
ཞེས་པ་ནི་འཇིག་རྟེན་དབང་ཕྱུག་ལ་ཕྱག་འཚལ་ལོ། །ཞེས་པའོ། །
རྩ་བ། གང་གིས་ཆོས་ཀུན་འགྲོ་འོང་མེད་གཟིགས་ཀྱང༌། །
འགྲོ་བའི་དོན་ལ་གཅིག་ཏུ་བརྩོན་མཛད་པའི། །
བླ་མ་མཆོག་དང་སྤྱན་རས་གཟིགས་མགོན་ལ། །
རྟག་ཏུ་སྒོ་གསུམ་གུས་པས་ཕྱག་འཚལ་ལོ། །
ཞེས་སོ། །དོན་ནི། གང་གིས་འཁོར་བ་དང་མྱང་འདས་ཀྱིས་བསྡུས་

པའི་ཆོས་ཀུན་ཏེ་ཐམས་ཅད་ཀུན་རྫོབ་ཙམ་དུ་མ་གཏོགས་དོན་དམ་
པའི་དབང་དུ་བྱས་ན། སྐྱེ་འགག་དང༌། གཅིག་ཐ་དད་དང་། རྟག་
( ༡་བ)ཆད་དང་།འགྲོ་འོང་སོགས་མེད་པར་མངོན་སུམ་དུ་
གཟིགས་ཀྱང་། ལས་དང་ཉོན་མོངས་པའི་དབང་གིས་འགྲོ་བ་རིགས་
དྲུག་གི་གནས་སུ་འཁྱམས་ཤིང་སྡུག་བསྔལ་དུ་མས་མནར་བའི་སེམས་
ཅན་ཐམས་ཅད་ཀྱི་གནས་སྐབས་དང་མཐར་ཐུག་གི་དོན་སྒྲུབ་པ་ལ་
ནམ་ཡང་གཡེལ་བ་མེད་པར་ཐུགས་རྩེ་གཅིག་ཏུ་བརྩོན་པར་མཛད་
པའི་དགེ་བའི་བཤེས་གཉེན་སྤྱི་དང་། ཁྱད་པར་དུ་ཉིད་ལ་བྱང་ཆུབ་
ཀྱི་སེམས་ཀྱི་གདམས་པ་སྩོལ་པ་པོ་བླ་མ་རྣམས་ཀྱི་ནང་ནས་བཀའ་
དྲིན་མཆོག་ཏུ་གྱུར་པ་རིན་པོ་ཆེ་བསོད་ནམས་གྲགས་པ་དང་། ཡི་
དམ་སྤྱན་རས་གཟིགས་མགོན་གྱི་ཞབས་ལ་དུས་རྟག་ཏུ་སྟེ་དེང་ནས་
བྱང་ཆུབ་མ་ཐོབ་ཀྱི་བར་དུ།རྩོམ་པ་པོས་བདག་གིས་སྒོ་གསུམ་སྟེ།ལུས་
ཀྱིས་ཕྱག་འཚལ་བ་དང་། ངག་གིས་ཡོན་ཏན་བརྗོད་པ་དང་། ཡིད་
ཀྱིས་དད་པ་དང་གུས་པའི་སྒོ་ནས་ཕྱག་འཚལ་ལོ། །ཞེས་པའོ། །འདིའི་
རྐང་པ་དང་པོས་རྟོགས་པ་མཐར་ཐུག་ཡེ་ཤེས་ཆོས་སྐུ་དང༌། སྤངས་
པ་མཐར་ཐུག་ངོ་བོ་ཉིད་སྐུ་གཉིས་དང་།རྐང་པ་གཉིས་པས་ས་
བ ཅུ འི ་འ ཕ ག ས ་ཆེ ན ་རྣ མ ས་ཀྱི་དོན་མཛད་པའི་ལོངས་སྐུ་དང་།
ཁམས་གསུམ་གྱི་འགྲོ་བ་མཐའ་དག་གི་དོན་མཛད་པ་བཅུ་གཉིས་ཀྱི་
སྒོ་ནས་མཛད་པའི་མཆོག་གི་སྤྲུལ་སྐུ་དང་། སྐྱེ་བ་སྤྲུལ་སྐུ་དང་། བཟོ་
བོ་སྤྲུལ་སྐུ་སྟེ་སྐུ་བཞིའི་སྒོ་ནས་བསྟོད་པ་ཡང་ཡིན་པར་གསུངས་སོ། །
སྐུ་བཞིའི་དང་པོ་གཉིས་ནི་རང་དོན་གྱི་སྐུ་དང་། ཕྱི་མ་གཉིས་ནི་

གཞན་དོན་གྱི་སྐུ་ཡིན་ཏེ། རྒྱུད་བླ་མ་ལས། རང་དོན་གཞན་དོན་དོན་
དམ་སྐུ་དང་ནི། །དེ་ལ་བརྟེན་པ་ཀུན་རྫོབ་སྐུ་ཉིད་དོ། །ཞེས་གསུངས་
སོ༑ །
མ་འཚོན་གྱིས་པའི་ཡིན་པ་བའི་གཞུང
གཉིས་པ་བཤད་པར་དམ་བཅའ་བ་( ༡ ༡ ན)ནི།
རྩ་བ། ཕན་བདེའི་འབྱུང་གནས་རྫོགས་པའི་སངས་རྒྱས་རྣམས། །
དམ་ཆོས་བསྒྲུབས་ལས་བྱུང་སྟེ་དེ་ཡང་ནི། །
དེ་ཡི་ལག་ལེན་ཤེས་ལ་རག་ལས་པས། །
རྒྱལ་སྲས་རྣམས་ཀྱི་ལག་ལེན་བཤད་པར་བྱ། །
ཞེས་པ་སྟེ། དོན་ནི། སེམས་ཅན་ཐམས་ཅད་ལ་གནས་སྐབས་སུ་
ཕན་པ་དང་། མཐར་ཐུག་ཏུ་བདེ་བའི་དཔལ་མ་ལུས་པ་འབྱུང་བའི་
གནས་གཅིག་པུར་གྱུར་པ་ནི། ཡང་དག་པར་རྫོགས་པའི་སངས་རྒྱས་
རྣམས་ཁོ་ན་ཡིན་ལ། སངས་རྒྱས་ཀྱི་སྤངས་རྟོགས་ཕུན་སུམ་ཚོགས་པ་
ནི་སྔོན་སློབ་པ་ལམ་གྱི་གནས་སྐབས་སུ་ལུང་དང་རྟོགས་པས་བསྡུས་
པའི་དམ་པའི་ཆོས་ཚུལ་བཞིན་དུ་བསྒྲུབས་པ་ལས་བྱུང་སྟེ། དམ་པའི་
ཆོས་སྒྲུབ་པ་དེ་ཡང་ནི་ཐེག་པ་ཆེན་པོའི་དགེ་བའི་བཤེས་ཉེན་
མཚན་ཉིད་དང་ལྡན་པ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་
ཅིང་༑ དེའི་ཞལ་ལས་བྱུང་བའི་གདམས་ངག་ཉན་ཏེ་རྒྱལ་སྲས་ཀྱི་སྡོམ་
པ་གསུམ་གྱིས་བསྡུས་པའི་བསླབ་པ་ཉམས་སུ་ལེན་པ་ལ་རག་ལས། དེ་
ཡང་གཙོ་བོ་དེ་ཡི་ལག་ལེན་ཤེས་པ་ལ་རག་ལས་པས་རྒྱལ་སྲས་བྱང་
ཆུབ་སེམས་དཔའ་རྣམས་ཀྱི་ལག་ལེན་མཐའ་དག་བདག་གིས་གསལ་
བར་བཤད་པར་བྱའོ། །ཞེས་པའོ། །

དེ་ལྟར་ཐོས་བསམ་སྒོམ་གསུམ་ལ་བརྩོན་པའི་གནས་སྐབས་
ཐམས་ཅད་དུ་དུག་གསུམ་སྐྱེ་བའི་ཡུལ་ངན་པ་སྤོང་དགོས་པར་སྟོན་
པ་ནི།
རྩ་བ། གཉེན་གྱི་ཕྱོགས་ལ་འདོད་ཆགས་ཆུ་ལྟར་གཡོ། །
དགྲ་ཡི་ཕྱོགས་ལ་ཞེ་སྡང་མེ་ལྟར་འབར། །
བླང་དོར་བརྗེད་པའི་གཏི་མུག་མུན་ནག་ཅན། །
ཕ་ཡུལ་སྤོང་བ་རྒྱལ་སྲས་ལག་ལེན་ཡིན། ། 
ཞེས་པ་སྟེ། དོན་ནི། ཆགས་པའི་ཡུལ་ཕ་མ་ཉེ་དུ་སོགས་གཉེན་
དང་གཉེན་གྱི་ཕྱོགས་སུ་གཏོགས་པ་རྣམས་ལ་བརྟེན་ནས་འདོད་
ཆགས་ཆུ་ལྟར་གཡོ་བ་འབྱུང་ཤིང་། དེ་བཞིན་དུ་སྡང་བའི་ཡུལ་རང་
དང་རང་གི་གཉེན་དང་ཡོ་བྱད་སོགས་ལ་འཚེ་བའི་དགྲ་དང་དགྲ་ཡི་
ཕྱོགས་སུ་གཏོགས་པ་རྣམས་ལ་བརྟེན་ནས་ཞེ་སྡང་མེ་ལྟར་འབར་བ་
འབྱུང་བ་དང་། ཡུལ་བར་མ་ལ་བརྟེན་ནས་བླང་དོར་གྱི་གནས་བརྗེད་
( ༡༢ན)པར་བྱེད་པའམ། དེ་ལ་རྨོངས་པར་བྱེད་པའི་གཏི་མུག་མུན་
པ་ནག་པོ་འཐིབས་པ་ལྟ་བུ་འབྱུང་བའི་ཉེས་པ་ཅན་ཕ་ཡུལ་སྤོང་བར་
བྱེད་པ་རྒྱལ་སྲས་རྣམས་ཀྱི་ལག་ལེན་ཡིན། ཞེས་པའོ། །
དེ་ལྟར་ཉེས་པ་དུ་མའི་འབྱུང་གནས་ཕ་ཡུལ་སྤངས་ཏེ་རྒྱལ་བ་
སྲས་དང་བཅས་པའི་མགྲིན་གཅིག་གིས་བསྔགས་པའི་གནས་ཕུན་
སུམ་ཚོགས་པ་དབེན་པའི་རི་ཁྲོད་བསྟེན་དགོས་པར་སྟོན་པ་ནི།
རྩ་བ། ཡུལ་ངན་སྤངས་པས་ཉོན་མོངས་རིམ་གྱིས་འགྲིབ། །
རྣམ་གཡེང་མེད་པས་དགེ་སྦྱོར་ངང་གིས་འཕེལ། །

རིག་པ་དྭངས་པས་ཆོས་ལ་ངེས་ཤེས་སྐྱེ། །
དབེན་པ་བསྟེན་པ་རྒྱལ་སྲས་ལག་ལེན་ཡིན། །
ཞེས་པ་སྟེ། དོན་ནི། དམ་པ་གོང་མས། ལས་དང་པོ་བ་ལ་གཉེན་པོ་
བསྟེན་པ་བས་ཡུལ་ངན་སྤོང་བ་དགའ་བར་གསུངས་པ་བཞིན་ཡུལ་
དྲན་པ་ཕ་ཡུལ་སོགས་སྤངས་པས་དུག་གསུམ་དང་། སྲེད་པ་དང་།
ཁོང་ཁྲོ་སོགས་ཉོན་མོངས་པ་རྣམས་རིམ་གྱིས་འགྲིབ་པ་སྟེ་ཉམས་
པར་འགྱུར་ལ། འདུ་འཛི་སོགས་རྣམ་གཡེང་གི་རྒྱུ་རྣམས་སྤངས་ཏེ་
ཉིན་ཞིག་རེ་རེར་ཡང་ཐུན་དངོས་གཞིའི་སྐབས་སུ་བླ་མའི་རྣལ་
འབྱོར་ལམ་གྱི་སྲོག་ཏུ་བྱས་ནས་སྐབས་སུ་བབས་པའི་ལམ་གྱི་ཉམས་
ལེན་ལ་འབད་ཅིང་། ཐ་ན་ཐུན་མཚམས་སུ་ཡང་། དབང་པོའི་སྒོ་སྡོམ་
པ༑ ཟས་ཀྱི་ཚོད་རིག་པ། མི་ཉལ་བར་རྣལ་འབྱོར་ལ་བརྩོན་པ་སོགས་
བྱ་བ་ཐམས་ཅད་དོན་ཡོད་པའི་སྒོ་ནས་འདའ་བར་བྱས་པས་ཉིན་
ཞག་ཕྲུགས་གཅིག་ལ་ཡང་དལ་བ་དོན་ལྡན་དུ་འགྱུར། དེ་ལྟར་རིམ་
གྱིས་ཟླ་བ་དོན་ལྡན། ལོ་དོན་ལྡན། དེས་ཚེ་དོན་ལྡན་དུ་འགྱུར་
( ༡༢བ)བས་དགེ་སྦྱོར་ངང་གིས་འཕེལ་བ་འབྱུང་། དེ་ལྟར་ཚུལ་
ཁྲིམས་དང༌། ཏིང་ངེ་འཛིན་དང༌། ཤེས་རབ་སྟེ་བསླབ་པ་གསུམ་གྱི་
ཉམས་ལེན་ལ་བརྩོན་པར་བྱེད་པའི་དུས་ཀུན་ཏུ་བློ་གསལ་ཞིང་རིག་
པ་དྭངས་པས་ཐོས་བསམ་སྒོམ་གསུམ་གྱི་ཆོས་ལ་ངེས་ཤེས་ཁྱད་པར་
ཅན་སྐྱེ་བར་འགྱུར་རོ། །དེས་ན་དབེན་པ་རྒྱུན་དུ་བསྟེན་པ་རྒྱལ་བའི་
སྲས་ཀྱི་ལག་ལེན་ཡིན། ཞེས་པའོ། །
གཉིས་པ་སྙིང་པོ་ཇི་ལྟར་ལེན་པའི་ཚུལ་ལ་གསུམ། སྐྱེས་བུ་ཆུང་

ངུའི་ལམ་ལ་བསླབ་ཚུལ། སྐྱེས་བུ་འབྲིང་གི་ལམ་ལ་བསླབ་ཚུལ། སྐྱེས་
བུ་ཆེན་པོའི་ལམ་ལ་བསླབ་ཚུལ་ལོ། །
དང་པོ་ནི།
རྩ་བ། ཡུན་རིང་འགྲོགས་པའི་མཛའ་བཤེས་སོ་སོར་འབྲལ། །
འབད་པས་བསྒྲུབས་པའི་ནོར་རྫས་ཤུལ་དུ་ལུས། །
ལུས་ཀྱི་མགྲོན་ཁང་རྣམ་ཤེས་མགྲོན་པོས་འབོར། །
ཚེ་འདི་བློས་བཏང་རྒྱལ་སྲས་ལག་ལེན་ཡིན། །
ཞེས་གསུངས་ཏེ། དོན་ནི། དེ་ཡང་རང་ཅག་ཐམས་ཅད་ངེས་པར་
འཆི་ཞིང་ནམ་འཆི་ཆ་མེད་ལ།
འགྲོགས་པའི་བླ་མ་དང་། མཆེད་གྲོགས། ཕ་མ་དང་མཛའ་བཤེས་
སོགས་ཀྱང་ཕན་ཚུན་སོ་སོར་འབྲལ་བར་འགྱུར་ཞིང༌། ཚེ་འདིར་སྡིག་
འཆི་བའི་ཚེ་ཡང་སྔར་ཡུན་རིང་དུ་
སྡུག་གཏམ་ངན་ཁྱད་དུ་བསད་ནས་ཤ་ཐང་ཐང་གི་འབད་པས་སྒྲུབ་
པའི་རྒྱུ་ནོམ་ནོར་རྫས་ཟས་གོས། ཡོ་བྱད། གནས་ཁང་ལ་སོགས་པ་
ཐམས་ཅད་ཀྱང་སེམས་འཕྲེང་བཞིན་དུ་ཤུལ་དུ་ལུས་པར་འགྱུར།
དེར་མ་ཟད་དང་པོ་མའི་མངལ་ནས་ལྷན་ཅིག་ཏུ་སྐྱེས་པའི་ཤ་རུས་
རྡོས་བཅས་ཀྱི་ལུས་ཀྱི་མགྲོན་ཁང་འདི་ཡང་། རྣམ་པར་ཤེས་པའི་
མགྲོན་པོས་འབོར་ཞིང་འཇིག་རྟེན་ཕྱི་མའི་ཡུལ་དུ་གྲོགས་མེད་པར་
གཅིག་པུར་འགྲོ་དགོས་པའི་ཚུལ་( ༡༣ན)ཡང་དང་ཡང་དུ་བསམ་
སྟེ༑ བཀའ་གདམས་ཕུགས་ནོར་བཅུའི་སྒོ་ནས་ཚེ་འདིའི་བྱ་བ་ཐམས་
ཅད་བློས་བཏང་སྟེ་ཕྱི་མ་ཁོ་ན་དོན་དུ་གཉེར་བའི་ཉམས་ལེན་ལ་
འབད་པ་རྒྱལ་སྲས་རྣམས་ཀྱི་ལག་ལེན་ཡིན། ཞེས་པའོ། །

དེ་ཡང་འཆི་བ་མི་རྟག་པ་བསམ་ཚུལ་ལ་རྩ་བ་གསུམ། རྒྱུ་མཚན་
དགུ༑ ཐག་བཅད་པ་རྣམ་པ་གསུམ་གསུངས་པ་སྙིང་པོར་དྲིལ་ན། ངེས་
པར་འཆི་བ་རྩ་བར་བྱས་ཏེ། དེའི་རྒྱུ་མཚན་དུ་འཆི་བདག་ངེས་པར་
འོང་ལ། དེ་ཡང་རྐྱེན་གྱི་བཟློག་ཏུ་མེད་པས་ངེས་པར་འཆི། ཚེ་ལ་སྣོན་
པ་མེད་ཅིང་འབྲིད་བྱེད་བར་མ་ཆད་པར་ཡོད་པས་ངེས་པར་འཆི།
གསོན་པའི་ཚེ་ཡང་ཆོས་བྱ་བའི་ལོང་མེད་པར་ངེས་པར་འཆི་བ་
རྣམས་བསམ་སྟེ། ཕྱི་མའི་ལམ་རྒྱགས་སུ་དམ་པའི་ཆོས་བྱ་དགོས་པར་
ཐག་བཅད། ནམ་འཆི་ཆ་མེད་པ་རྩ་བར་བྱས་ཏེ། དེའི་རྒྱུ་མཚན་དུ
འཛམ་བུ་གླིང་པའི་ཚེ་ལ་ངེས་པ་མེད་པས་ནམ་འཆི་ཆ་མེད། འཆི་
རྐྱེན་ཤིན་ཏུ་མང་ཞིང་གསོན་རྐྱེན་ཉུང་བས་ནམ་འཆི་ཆ་མེད། ལུས་
ཆུའི་ལྦུ་བ་ལྟར་ཤིན་ཏུ་ཉམ་ཆུང་བས་ནམ་འཆི་ཆ་མེད་པ་རྣམས་
བསམ་སྟེ། ཆོས་ད་ལྟ་ཉིད་དུ་བྱ་དགོས་པར་ཐག་བཅད། འཆི་བའི་ཚེ་
ཆོས་མ་གཏོགས་པ་གང་གིས་ཀྱང་མི་ཕན་པ་རྩ་བར་བྱས་ཏེ། དེའི་རྒྱུ་
མཚན་དུ་འཆི་བའི་ཚེ་བརྩེ་ཞིང་གདུང་བའི་མཛའ་བཤེས་ཀྱིས་མི་ཕན།
ཡིད་དུ་འོང་བའི་ནོར་རྫས་ཀྱིས་མི་ཕན། ཐ་ན་ལྷན་ཅིག་སྐྱེས་པའི་ཤ་
རུས་ཀྱིས་ཀྱང་མི་ཕན་པའི་ཚུལ་བསམ་སྟེ། དམ་པའི་ཆོས་ཁོ་ན་བྱ་
དགོས་པར་ཐག་བཅད། དེ་ལྟ་བུའི་འཆི་བ་མི་རྟག་པ་རྒྱུན་དུ་བསྒོམ་
པ་ནི་ངེས་པར་གལ་( ༡༣བ) ཆེ་སྟེ། མྱ་ངན་ལས་འདས་པ་ཆེན་པོ་
ལས༑ ཞིང་རྨོ་བ་ཐམས་ཅད་ཀྱི་ནང་ན་སྟོན་གྱི་ལོག་མཆོག་གོ །རྗེས་
ཐམས་ཅད་ཀྱི་ནང་ན་བ་ལང་གི་རྗེས་མཆོག་གོ །འདུ་ཤེས་ཐམས་ཅད་
ཀྱི་ནང་ན་མི་རྟག་པ་དང་འཆི་བའི་འདུ་ཤེས་མཆོག་ཡིན་ཏེ། འདི་

དག་གིས་ནི་ཁམས་གསུམ་གྱི་འདོད་པ་དང་མ་རིག་པ་དང་ང་རྒྱལ་
ཐམས་ཅད་སེལ་ལོ་ཞེས་དང༌། ཚོམས་ལས། ལུས་འདི་རྫ་སྣོད་འདྲ་
བར་རྟོགས་བྱ་ཞིང་། །དེ་བཞིན་ཆོས་རྣམས་སྨིག་རྒྱུ་འདྲར་ཤེས་ནས། །
བདུད་ཀྱི་མེ་ཏོག་མཚོན་ནི་འདིར་གཅོད་པ། །འཆི་བདག་རྒྱལ་པོས་
བལྟར་ཡང་མེད་པར་འགྲོ། །ཞེས་གསུངས་སོ། །དེར་མ་ཟད་ལམ་རིམ་
ཆེན་མོ་ལས། · ཉོན་མོངས་པ་དང་ཉེས་པར་སྤྱོད་པ་ཐམས་ཅད་ཅིག་
ཅར་འཇོམས་པའི་ཐོ་བ་དང༌། དགེ་ལེགས་ཐམས་ཅད་ཅིག་ཅར་སྒྲུབ་
པ་ལ་འཇུག་པའི་སྒོ་ཆེན་པོར་གྱུར་པ་ལ་སོགས་པས་ཀྱང་བསྔགས་
པའོ༑ །ཞེས་གསུངས་པ་ལྟར་རོ། །བཀའ་གདམས་ཕུགས་ནོར་བཅུ་ནི།
གཏད་པ་བཞི། རྡོ་རྗེ་གསུམ། བུད་བསྙེགས་ཐོབ་གསུམ་རྣམས་ཡིན་ལ།
དེ་ཡང་གོང་དུ་བཤད་པ་ལྟར་ངེས་པར་འཆི། ནམ་འཆི་ཆ་མེད། འཆི་
བའི་ཚེ་ཆོས་མ་གཏོགས་གང་གིས་ཀྱང་མི་ཕན་པའི་ཚུལ་ཞིབ་ཏུ་
བསམ་སྟེ། འདི་ཕྱི་ཀུན་ཏུ་ཕན་པ་དམ་པའི་ཆོས་རྣམ་པར་དག་པ་
འཆི་ཁར་བློ་བདེ་ངེས་པ་ཞིག་སྒྲུབ་དགོས་པར་འདུག་སྙམ་དུ་བློ་
ཕུགས་ཆོས་ལ་གཏད། ཟས་གོས་གནས་ཁང་། ཡོ་བྱད་སོགས་འདི་དང་
འདི་དགོས་སྙམ་པའི་བློ་ཐམས་ཅད་རྦད་ཀྱིས་བཅད་དེ་བསོད་སྙོམས་
ཀྱི་ཟས་ཙམ་གྱིས་ཆོག་ཤེས་བྱས་ནས་ཆོས་ཕུགས་སྤྲང་ལ་གཏད། ཡོ་
བྱད་( ༡ ༤ན)དང་རྒུ་ནོམ་སོགས་ཀྱི་བསོག་རུམ་མི་བྱེད་པར་རྗེ་
བཙུན་མི་ལ་རས་པ་སོགས་སྔོན་གྱི་དམ་པ་གོང་མའི་རྣམ་ཐར་ཡིད་ལ་
བྱས་ཏེ། ཚེ་རབས་ཀུན་ཏུ་དགོས་པའི་ཆོས་སྒྲུབ་ནུས་པ་ཞིག་བྱུང་ན་
བདག་འཁྱག་ནས་ཤིའམ། ལྟོགས་ནས་ཤི་ཡང་འགྱོད་པ་མེད་སྙམ་

པའི་སྤྲང་ཕུགས་ཤི་ལ་གཏད། རྗེ་བཙུན་མི་ལ་རས་པས། ང་སྐྱིད་པ་
གཉེན་གྱིས་མ་ཚོར་ཞིང་། །ང་སྡུག་པ་དགྲ་ཡིས་མ་ཚོར་བར། །རི་ཁྲོད་
འདི་རུ་འཆི་ནུས་ན། །རྣལ་འབྱོར་བསམ་པ་རྫོགས་པ་ཡིན། །ཞེས་
སོགས་གསུངས་པ་བཞིན་དུ་བདག་ནམ་ཞིག་འཆི་བའི་ཚེ་ཚེ་འདིའི་
ཕུན་ཚོགས་ཐམས་ཅད་འཛོམས་པ་འཁོར་ལོས་བསྒྱུར་བའི་རྒྱལ་པོ་ལྟ་
བུ་ཞིག་ཡིན་ཀྱང་ཕན་པ་སྤུ་ཙམ་མེད། དེ་བས་འཆི་ཆོས་བཟང་པོ་
ཞིག་བྱེད་རྒྱུ་བྱུང་ན་བས་མཐའི་གྲོག་སྐམ་དུ་ཤིའམ། མི་མེད་ལུང་སྟོང་
དུ་ཤི་ཡང་མི་འགྱོད་བསམ་དོན་འགྲུབ་པ་ཡིན་སྙམ་དུ་ཤི་ཕུགས་གྲོག་
སྐམ་ལ་གཏད་པ་ཞིག་དགོས། དེ་བཞིན་དུ་ཚེ་འདིའི་བྱ་གཞག་ཐམས་
ཅད་བློས་བཏང་སྟེ་དབེན་པའི་རི་ཁྲོད་དུ་ཆོས་སྒྲུབ་པ་ལ་ཕ་མ་ཉེ་དུ་
གྲོགས་མཛའ་བ ཤེས་སོགས་ཀྱིས་བརྩེ་ཞིང་གདུང་བའི་སེམས་ཀྱིས་
བཤོལ་ཇི་ལྟར་བཏབ་ཀྱང་དེའི་དབང་དུ་མི་གཏོང་བའི་ཐེབས་མེད་
རྡོ་རྗེ་སྔོན་དུ་བཏང་། སྔོན་རྒྱལ་པོ་གཞོན་ནུ་དོན་གྲུབ་ཀྱིས་ཡབ་ཡུམ་
དང་བཙུན་མོ་དྲུག་ཁྲི་མིག་མཆི་མ་ཙར་རེ་བཞག་ནས་རབ་ཏུ་བྱུང་བ་
ལྟར༑ ཚེ་འདིའི་ཆེ་ཐབས་སྤངས་པས་གཞན་གྱིས་འཕྱ་སྨོད་འབྲུག་
ལྟར་བསྒྲགས་ཀྱང་ཅི་མི་སྙམ་པའི་ཁྲེལ་མེད་རྡོ་རྗེ་རྗེས་ལ་འཇོག །
སྐབས་( ༡ ༤བ)ཐོབ་ཀྱི་ཉམས་ལེན་སྐྱབས་འགྲོ་ལས་འབྲས་སེམས་
པ་དང་། བྱང་ཆུབ་ཀྱི་སེམས་སྒོམ་པ་སོགས་དང་མི་འབྲལ་བར་བྱེད་
པ་ལ་ཡེ་ཤེས་རྡོ་རྗེ་རང་དང་འགྲོགས་པ་ཞེས་གསུངས་པས། འདི་
རྣམས་གལ་ཆེ། དེར་མ་ཟད་ཚེ་འདི་དོན་དུ་གཉེར་བའི་མི་སུ་དང་
ཡང་བསམ་སྤྱོད་མི་བསྟུན་པར་མི་གྲལ་ནས་བུད། གཞན་གྱིས་

བརྡེགས་འཚོག་དང་བརྙས་སྨོད་སོགས་བྱས་ཀྱང་ཞེ་སྡང་དང་ཁོང་ཁྲོ་
སྤངས་ཏེ་ཡིད་བདེ་འབའ་ཞིག་གི་ངང་ནས་འཕྲལ་གྱི་ཟས་གོས་ཕྲན་
ཚེགས་ཙམ་མ་གཏོགས་པ་ཕུགས་ཀྱི་བསོག་འཇོག་མི་བྱེད་ཅིང་། ཆོས་
ཕྱིར་ལུས་སྲོག་གཏོང་ཕོད་པའི་སྙིང་སྟོབས་བསྐྱེད་པ་ཁྱི་གྲལ་བསྙེགས་
པ་དང་། དེ་ལྟར་ཚེ་བློས་བཏང་སྟེ་ཆོས་རྣམ་དག་བྱས་པས་སྔོན་བྱོན་
དམ་པ་གོང་མའི་རྣམ་ཐར་ལྟར་འདི་ཕྱིའི་བདེ་དགེ་ལེགས་ཚོགས་
ཐམས་ཅད་ལྷུན་གྲུབ་ཏུ་འབྱུང་བ་ནི་ལྷ་གྲལ་ཐོབ་པའི་དོན་ཡིན་ནོ། །
བཀའ་གདམས་པའི་དམ་པ་རྣམས་ཀྱིས་ཀྱང་། ཕུགས་ནོར་འདི་བ་བཅུ་
ཞེ་ལ་བཞག །ཡང་ཡང་གོམས་པར་བྱས་པས། ཉོན་མོངས་ཀྱི་རྫོང་
འགྱེལ༑ ལས་ངན་གྱི་གྲུ་འཇིག །གཉེན་པོའི་ཐང་བདེ་བ་ལ་སླེབ་པ་
ཡིན་ཞེས་གསུངས་སོ། །
དེ་ལྟར་ཚེ་བློས་གཏང་ནས་སྐྱེས་བུ་གསུམ་གྱི་ལམ་གྱི་རིམ་པ་ལ་བློ་
སྦྱོང་བ་སོགས་ཆོས་ཚུལ་བཞིན་དུ་སྒྲུབ་པ་ལ་སྤྱིར་གེགས་མང་ཡང་།
ཆེ་ཤོས་ནི་སྡིག་པའི་གྲོཊ་པོ་ཡིན་པས་དེ་སྤོང་དགོས་པར་སྟོན་པ་ནི།
རྩ་བ། གང་དང་འགྲོགས་ན་ཉོན་མོངས་འཕེལ་འགྱུར་ཞིང༌། །
ཐོས་བསམ་བསྒོམ་པའི་བྱ་བ་ཉམས་འགྱུར་ལ། །
བྱམས་དང་སྙིང་རྗེ་མེད་པར་སྒྱུར་བྱེད་པའི། །
གྲོགས་ངན་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ།(༡༥ན)གྲོགས་གང་དང་འགྲོགས་ན་ཐར་པའི་
སྲོག་རྩ་གཅོད་པར་བྱེད་པའི་དུག་ཧ་ལ་ལྟ་བུ་ཆགས་སྡང་རྨོངས་
གསུམ་ལོ་རེ་ཟླ་རེ་བཞིན་དུ་འཕེལ་བར་འབྱུང་ཞིང་། གང་ལ་འབད་

ན་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པར་བྱེད་པའི་
ཐོས་བསམ་སྒོམ་པའི་བྱ་བ་བཟང་པོ་རྣམས་ལོ་རེ་ཟླ་རེ་བཞིན་དུ་
ཉམས་པར་འགྱུར་ལ། བླ་མ་དང་དཀོན་མཆོག་ལ་དད་གུས་དང་།
ལས་རྒྱུ་འབྲས་སེམས་པ་དང་། བྱམས་པ་དང་སྙིང་རྗེ་སོགས་ཅུང་ཟད་
རེ་རྒྱུད་ན་ཡོད་པ་རྣམས་ཀྱང་། བླ་མ་ལ་མ་དད་པ་དང་། དགེ་སྡིག་གི་
འབྲས་བུ་བདེ་སྡུག་སོགས་གཏན་ནས་མེད་པར་ལྟ་བའི་ལོག་ལྟ་དང་
ཞེ་སྡང་ཁོང་ཁྲོ་སོགས་སུ་སྒྱུར་བར་བྱེད་པའི་གྲོགས་ངན་པ་དུག་གི་
སྡོང་པོ་ལྟ་བུ་སྤོང་བ་རྒྱལ་སྲས་རྣམས་ཀྱི་ལག་ལེན་ཡིན། ཞེས་པའོ། །
དེར་མ་ཟད་མཚན་ཉིད་དང་ལྡན་པའི་བླ་མ་དགེ་བའི་བཤེས་
གཉེན་ཚུལ་བཞིན་དུ་བསྟེན་པ་དང་། གྲོགས་བཟང་པོ་དང་རྒྱུན་དུ་
འགྲོགས་པ་ཡང་ཤིན་ཏུ་གལ་ཆེ་བར་སྟོན་པ་ནི།
རྩ་བ། གང་ཞིག་བསྟེན་ན་ཉེས་པ་ཟད་འགྱུར་ཞིང་། །
ཡོན་ཏན་ཡར་ངོའི་ཟླ་ལྟར་འཕེལ་འགྱུར་བའི། །
བཤེས་གཉེན་དམ་པ་རང་གི་ལུས་བས་ཀྱང༌། །
གཅེས་པར་འཛིན་པ་རྒྱལ་སྲས་ལག་ལེན་ཡིན། །
ཞེས་པ་སྟེ། བླ་མ་དམ་པ་གང་ཞིག་བརྟེན་ན་བཅས་པ་དང་རང་
བཞིན་གྱི་ཁ་ན་མ་ཐོ་བའི་སྡིག་ལྟུང་དང་ཉེས་པ་ཐམས་ཅད་རིམ་གྱིས་
ཟད་པར་འགྱུར་ཞིང་། རྒྱལ་བའི་བཀའ་དགོངས་འགྲེལ་དང་བཅས་
པའི་བཤད་པ་འཆད་ཉན་དང་། བསླབ་པ་གསུམ་དང་ལམ་རིམ་པ་
གཉིས་སོགས་ཀྱི་སྒྲུབ་པ་ཉམས་ལེན་དང་། དེ་ལ་བརྟེན་ནས་སྐྱེས་པའི་
ལུང་དང་རྟོགས་པའི་ཡོན་ཏན་( ༡༥བ) རྣམས་ཡར་ངོའི་ཟླ་བ་ལྟར་

འཕེལ་བར་འགྱུར་བའི་བཤེས་གཉེན་དམ་པ་དང་། གྲོགས་བཟང་པོ་
རང་གི་ལུས་དང་སྲོག་བས་ཀྱང་གཅེས་པར་འཛིན་པ་ནི་རྒྱལ་བའི་
སྲས་པོ་རྣམས་ཀྱི་ལག་ལེན་ཡིན། ཞེས་པའོ། །
སྤྱིར་ཕྱི་ནང་ལ་འཇོག་ཚུལ་མང་དུ་སྣང་ནའང་། མཉམ་མེད་ཇོ་བོ་
ཆེན་པོ་དང་། ཤནྟི་པ་སྐྱབས་འགྲོའི་སྒོ་ནས་འབྱེད་པར་གསུངས་པ་
བཞིན་ཉམས་ལེན་འདི་དག་གི་གཞིར་བསྟན་པ་ལ་འཇུག་པའི་སྒོ་
དམ་པ་སྐྱབས་འགྲོ་རྣམ་དག་དང་། བདེ་ལེགས་ཐམས་ཅད་ཀྱི་རྩ་བ་
ལས་འབྲས་ལ་ཡིད་ཆེས་ཀྱི་དད་པ་བསྐྱེད་པ་ཞིག་མེད་མི་རུང་དུ་གལ་
ཆེ་བས་དེ་སྟོན་པ་ནི།
རྩ་བ། རང་ཡང་འཁོར་བའི་བཙོན་རར་བཅིངས་པ་ཡི། །
འཇིག་རྟེན་ལྷ་ཡིས་སུ་ཞིག་བསྐྱབ་པར་ནུས། །
དེ་ཕྱིར་གང་ལ་སྐྱབས་ན་མི་བསླུ་བའི། །
དཀོན་མཆོག་སྐྱབས་འགྲོ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། རང་ཡང་ལས་དང་ཉོན་མོངས་པའི་དབང་གིས་
ཁམས་གསུམ་འཁོར་བའི་བཙོན་རར་རང་དབང་མེད་པར་བཅིངས་
པ་ཡི་ཚངས་པ་དང་བརྒྱ་བྱིན་དང་། ཁྱབ་འཇུག་ལ་སོགས་པ་འཇིག་
རྟེན་པའི་ལྷ་མཐུ་བོ་ཆེ་ཡིས་ཐར་འདོད་སུ་ཞིག་ཀྱང་འཁོར་བའི་སྡུག་
བསྔལ་ལས་བསྐྱབ་པར་མི་ནུས་པ་དེ་ཡི་ཕྱིར་ན་གང་ལ་སྐྱབས་སུ་སོང་
ན་དུས་ནམ་དུ་ཡང་མི་བསླུ་ཞིང་སྤྱིར་འཁོར་བ་དང་ཁྱད་པར་དུ་ངན་
སོང་གསུམ་གྱི་གཡང་ས་ལས་སྐྱོབ་པའི་སྐྱབས་གནས་འགྲན་ཟླ་མེད་པ།
སྐྱབས་སྟོན་པ་པོ་སངས་རྒྱས་དཀོན་མཆོག་དང༌། སྐྱབས་དངོས་ཆོས་

དཀོན་མཆོག་དང་། སྐྱབས་སྒྲུབ་པའི་ཟླ་གྲོགས་དགེ་འདུན་དཀོན་
མཆོག་གསུམ་ལ་སྙིང་ཐག་པ་ནས་སྐྱབས་སུ་འགྲོ་ཞིང་། དེའི་བསླབ་བྱ་
སྤྱི་དང་ཁྱད་པར་དུ་ལས་དཀར་ནག་གི་བླང་( ༡༦ན)དོར་བྱེད་ཚུལ་
བཞིན་དུ་སློབ་པ་ནི་རྒྱལ་སྲས་ཆེན་པོ་རྣམས་ཀྱི་ལག་ལེན་ཡིན། ཞེས་
པའོ༑ །
སྐྱབས་འགྲོ་དེ་ཉིད་གནད་དུ་འགྲོ་བའི་ཆེད་དུ་ངན་སོང་གསུམ་གྱི་
སྡུག་བསྔལ་སེམས་པ་གལ་ཆེ་ཚུལ་སྟོན་པ་ནི།
རྩ་བ། ཤིན་ཏུ་བཟོད་དཀའི་ངན་སོང་སྡུག་བསྔལ་རྣམས། །
སྡིག་པའི་ལས་ཀྱི་འབྲས་བུར་ཐུབ་པས་གསུངས། །  ོ
དེ་ཕྱིར་སྲོག་ལ་བབ་ཀྱང་སྡིག་པའི་ལས། །
ནམ་ཡང་མི་བྱེད་རྒྱལ་སྲས་ལག་ལེན་ཡིན། ། 
ཞེས་པ་སྟེ། ཤིན་ཏུ་བཟོད་པར་དཀའ་བའི་དམྱལ་བ་ཡི་དྭགས་
དུད་འགྲོ་སྟེ་ངན་སོང་གསུམ་གྱི་སྡུག་བསྔལ་རྣམས་མི་དགེ་བ་བཅུ་ལ་
སོགས་པ་སྡིག་པའི་ལས་ཀྱི་འབྲས་བུ་ཁོ་ན་ཡིན་པར་སྟོན་པ་ཐུབ་པའི་
དབང་པོས་གསུངས་ལ། དེ་ཡི་ཕྱིར་ན་ལུས་དང་སྲོག་ལ་བབ་ཀྱང་སྡིག་
པའི་ལས་ཆེ་ཆུང་ཐམས་ཅད་ནམ་ཡང་མི་བྱེད་པར་སྤོང་བ་རྒྱལ་སྲས་
རྣམས་ཀྱི་ལག་ལེན་ཡིན། ཞེས་པའོ། །
གཉིས་པ་སྐྱེས་བུ་འབྲིང་གི་ལས་ལ་སློབ་ཚུལ་ནི།
རྩ་བ། སྲིད་གསུམ་བདེ་བ་རྩྭ་རྩེའི་ཟིལ་པ་བཞིན། །
ཡུད་ཙམ་ཞིག་གིས་འཇིག་པའི་ཆོས་ཅན་ཡིན། །  ཿ
ནམ་ཡང་མི་འགྱུར་ཐར་པའི་གོ་འཕང་མཆོག །

དོན་དུ་གཉེར་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། སྲིད་པ་གསུམ་གྱི་གནས་འདིར་འཕེན་བྱེད་
བསོད་ནམས་ཀྱི་ལས་དང་། མི་གཡོ་བའི་ལས་ཀྱིས་བསྐྱེད་པའི་ཟག་
བཅས་ཀྱི་བདེ་བ་རྣམས་ནི་རྩྭའི་རྩེ་མོ་ལ་ཆགས་པའི་ཟིལ་པ་ཕྲ་མོ་
བཞིན་དུ་སྙིང་པོ་ཅུང་ཟད་ཀྱང་མེད་ལ་སྐད་ཅིག་ཡུད་ཙམ་ཞིག་གིས་
འཇིག་པའི་ཆོས་ཅན་ཡིན་པའི་ངང་ཚུལ་དང་། སྡུག་བསྔལ་འཁོར་
བའི་ཉེས་དམིགས། ཀུན་འབྱུང་འཁོར་བའི་འཇུག་རིམ་སོགས་ལེགས་
པར་བསམ་པའི་སྒོ་ནས་འཁོར་བ་ལས་ཡིད་( ༡༦བ) འབྱུང་བའི་
ངེས་འབྱུང་གི་བསམ་པ་ཤུགས་དྲག་པོའི་སྒོ་ནས་ལམ་བསླབ་པ་རིན་
པོ་ཆེ་རྣམ་གསུམ་སྤྱི་དང་། ཁྱད་པར་དུ་ཚུལ་ཁྲིམས་ཀྱི་བསླབ་པ་ལ་
ཚུལ་བཞིན་དུ་བསླབ་སྟེ་ནམ་ཡང་མི་འགྱུར་བ་ཐར་པའི་གོ་འཕང་
མཆོག་ཏུ་གྱུར་པས་དོན་དུ་གཉེར་བ་རྒྱལ་སྲས་རྣམས་ཀྱི་ལག་ལེན་ནོ། །
ཞེས་པའོ། །
གསུམ་པ་སྐྱེས་བུ་ཆེན་པོའི་ལམ་ལ་སློབ་པ་ལ་གཉིས། སེམས་
བསྐྱེད་པ་དང་། བསྐྱེད་ནས་སྤྱོད་པ་ལ་སློབ་པའོ། །དང་པོ་ལ་གཉིས།
རྒྱུ་འབྲས་མན་ངག་བདུན་གྱི་སྒོ་ནས་སེམས་བསྐྱེད་པ་དང་། བདག་
གཞན་མཉམ་བརྗེའི་སྒོ་ནས་སེམས་བསྐྱེད་པའོ། །
དང་པོ་ནི།
རྩ་བ། ཐོག་མེད་དུས་ནས་བདག་ལ་བརྩེ་བ་ཡི། །
མ་རྣམས་སྡུག་ན་རང་བདེས་ཅི་ཞིག་བྱ། །
དེ་ཕྱིར་མཐའ་ཡས་སེམས་ཅན་བསྒྲལ་བྱའི་ཕྱིར། །

བྱང་ཆུབ་སེམས་བསྐྱེད་རྒྱལ་སྲས་ལག་ལེན་ཡིན། །
ཞེས་པ་སྟེ། འཁོར་བ་ཐོག་མ་མེད་པའི་དུས་ནས་བདག་ལ་ཤིན་ཏུ་
བརྩེ་བ་ཅན་གྱི་མ་རྒན་སེམས་ཅན་ཐམས་ཅད་ཀྱིས་ཚེ་རབས་མང་
པོར་མ་ཡང་དང་ཡང་དུ་བྱས། མ་ནམ་བྱས་རེས་ཀྱིས་ཚེ་འདིའི་མས་
ཇི་ལྟར་དྲིན་གྱིས་བསྐྱངས་པ་ལྟར་ཕན་ཚད་མེད་པ་བཏགས། གནོད་
པ་དང་སྡུག་བསྔལ་ཚད་མེད་པ་ལས་བསྐྱབས་པས་དྲིན་ཤིན་ཏུ་ཆེ།
དེས་ན་ད་རེས་དེ་རྣམས་ཀྱི་དྲིན་ལན་ངེས་པར་གསོ་དགོས། ད་ལྟ་དེ་
རྣམས་འགྲོ་བ་རིགས་དྲུག་གི་གནས་ན་སྤྱི་དང་བྱེ་བྲག་གི་སྡུག་བསྔལ་
དཔག་ཏུ་མེད་པ་མྱོང་བཞིན་དུ་གནས་པ་འདི་འདྲ་ན་བདག་རང་
བདེ་བར་གནས་པས་ཅི་ཞིག་བྱ། རྒྱུ་མཚན་དེ་ཡི་ཕྱིར་ན་མཐའ་ཡས་
ཤིང་མུ་མེད་པའི་སེམས་ཅན་ཐམས་ཅན་བདེ་བ་དང་ལྡན་འདོད་ཀྱི་
བྱམས་པ་དང་། ( ༡ ༧ན)སྡུག་བསྔལ་དང་བྲལ་འདོད་ཀྱི་སྙིང་རྗེ་
དང་༑ དེ་རྣམས་ཀྱི་གནས་སྐབས་དང་མཐར་ཐུག་གི་དོན་ཐམས་ཅད་
བདག་གིས་ངེས་པར་བསྒྲུབ་པར་བྱའོ་སྙམ་པའི་ལྷག་བསམ་རྣམས་
རིམ་གྱིས་བསྐྱེད་དེ། སེམས་ཅན་ཐམས་ཅད་སྲིད་པའི་སྡུག་བསྔལ་གྱི་
རྒྱ་མཚོ་ལས་བསྒྲལ་བར་བྱ་བའི་ཕྱིར་དུ་བྱང་ཆུབ་མཆོག་ཏུ་སེམས་
བསྐྱེད་པར་བྱའོ་སྙམ་དུ་བསམ་པ་ནི་རྒྱལ་སྲས་བྱང་ཆུབ་སེམས་
དཔའ་རྣམས་ཀྱི་ལག་ལེན་དང་ཐུགས་དམ་གྱི་མཐིལ་ཡིན་ནོ། །ཞེས་
པའོ༑ །
གཉིས་པ་ནི།
རྩ་བ། སྡུག་བསྔལ་མ་ལུས་བདག་བདེ་འདོད་ལས་བྱུང༌། །

རྫོགས་པའི་སངས་རྒྱས་གཞན་ཕན་སེམས་ལས་འཁྲུངས།
དེ་ཕྱིར་བདག་བདེ་གཞན་གྱི་སྡུག་བསྔལ་དག །
ཡང་དག་བརྗེ་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། སྤྱོད་འཇུག་ལས། འཇིག་རྟེན་དག་ན་འཚེ་བ་
གང་ཡོད་དང་། །འཇིགས་དང་སྡུག་བསྔལ་ཇི་སྙེད་ཡོད་གྱུར་པ། །དེ་
ཀུན་བདག་ཏུ་འཛིན་པ་ལས་བྱུང་ན། །འདྲེ་ཆེན་དེས་ཀོ་བདག་ལ་ཅི་
ཞིག་བྱ། །ཞེས་གསུངས་པ་ལྟར། འཇིག་རྟེན་འཁོར་བའི་གནས་
འགྲོ་བ་རིགས་དྲུག་སྤྱི་དང་སོ་སོའི་སྡུག་བསྔལ་དང་། འཇིགས་པ་
དང་༑ འཚེ་བ་དང་། བཀྲ་མི་ཤིས་པ་སོགས་མི་འདོད་པ་ཇི་སྙེད་ཅིག་
ཡོད་པ་མ་ལུས་པ་ནི་བདག་གཅིག་པུ་བདེ་ཞིང་སྐྱིད་པར་འདོད་པའི་
བདག་གཅེས་འཛིན་གྱི་འདྲེ་ཆེན་པོའམ། གདོན་ཆེན་པོ་དེས་བསྐྱེད་
པ་ལས་བྱུང་བ་ཁོ་ན་ཡིན་ལ། དེ་བཞིན་དུ་བདེ་ཞིང་སྐྱིད་པ་དང་།
ཕུན་སུམ་ཚོགས་པ་དང་། འདོད་དོན་འགྲུབ་པ་སོགས
བའི་དངོས་པོ་ཇི་སྙེད་ཅིག་ཡོད་པ་ཐམས་ཅད་ཀྱང་གཞན་གཅེས་
( ༡༧བ)འཛིན་ལས་འབྱུང་། ཁྱད་པར་དུ་སྐྱོན་ཀུན་ཟད་ཡོན་ཏན་
ཀུན་རྫོགས་པའི་སངས་རྒྱས་བཅོམ་ལྡན་འདས་ནི། གཞན་གཅེས་པར་
འཛིན་པའི་ཕན་སེམས་དང་ལྡན་པའི་སྒོ་ནས་བསོད་ནམས་དང་ཡེ་
ཤེས་ཀྱི་ཚོགས་མཐའ་ཡས་པ་བསྒྲུབས་པ་ལས་འཁྲུངས་པ་ཡིན། རྒྱུ་
མཚན་དེ་ཡི་ཕྱིར་ན། བདག་བདེ་བར་འདོད་པའི་བློ་དང་། གཞན
སྡུག་པར་འདོད་པའི་བློ་གཉིས་གོ་ས་བརྗེས་ཏེ་རང་ཡལ་བར་འདོར་
ཞིང་༑ གཞན་གཅེས་པར་འཛིན་པའི་བློ་བསྐྱེད་པ་དང༌། དེའི་བོགས་

འདོན་དུ་བདག་གི་རྒྱུ་དུས་ཀྱི་དགེ་བ་དང༌། འབྲས་དུས་ཀྱི་བདེ་བ་
དང་༑ སེམས་ཅན་གཞན་གྱི་རྒྱུ་དུས་ཀྱི་སྡིག་པ་དང་། འབྲས་དུས་ཀྱི་
སྡུག་བསྔལ་མཐའ་དག་ཡང་དག་པར་བརྗེ་བའི་གཏོང་ལེན་
དམིགས་པ་དང་། ཉམས་ལེན་ལ་རྩེ་གཅིག་ཏུ་བརྩོན་པ་ནི་རྒྱལ་སྲས་
ཆེན་པོ་རྣམས་ཀྱི་ལག་ལེན་དང་། ཐུགས་དམ་གྱི་མཐིལ་ཡིན་ནོ། །ཞེས་
པའོ༑ །དེ་ལྟར་ཡང་རྗེ་བླ་མས། སེམས་བསྐྱེད་ཐེག་མཆོག་ལམ་གྱི་
གཞུང་ཤིང་སྟེ། །རླབས་ཆེན་སྤྱོད་པ་རྣམས་ཀྱི་གཞི་དང་རྟེན། །ཚོགས་
གཉིས་ཀུན་ལ་གསེར་འགྱུར་རྩི་ལྟ་བུ།
པའི་བསོད་ནམས་གཏེར།
།རབ་འབྱམས་དགེ་ཚོགས་སྡུད་
།དེ་ལྟར་ཤེས་ནས་རྒྱལ་སྲས་དཔའ་བོ་
རྣམས༑ །རིན་ཆེན་སེམས་མཆོག་ཐུགས་དམ་མཐིལ་དུ་འཛིན། །ཞེས་
གསུངས་པ་ལྟར་རོ། །དེ་ལྟར་བྱང་ཆུབ་ཀྱི་སེམས་བསྒོམ་པའི་ཕན་ཡོན་
ནི༑ དཔལ་བྱིན་གྱིས་ཞུས་པའི་མདོ་ལས། བྱང་ཆུབ་སེམས་ཀྱི་བསོད་
ནམས་གང༌། །དེ་ལ་གལ་ཏེ་གཟུགས་མཆིས་ན། །ནམ་མཁའི་ཁམས་ནི་
ཀུན་བཀང་སྟེ། །དེ་ནི་དེ་བས་ལྷག་པར་འགྱུར། །གངྒཱའི་( ༡༨ན)བྱེ་
མའི་གྲངས་སྙེད་ཀྱི། །སངས་རྒྱས་ཞིང་རྣམས་མི་གང་གིས། །རིན་ཆེན་
དག་གིས་ཀུན་བཀང་སྟེ། །འཇིག་རྟེན་མགོན་ལ་ཕུལ་བ་བས། །གང་
གིས་ཐལ་མོ་སྦྱར་གྱིས་ཏེ། །བྱང་ཆུབ་ཏུ་ནི་སེམས་བཏུད་ན། །མཆོད་པ་
འདི་ནི་ཁྱད་པར་འཕགས། །དེ་ལ་མཐའ་ནི་མ་མཆིས་སོ། །ཞེས་དང་།
སྤྱོད་འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་
བའི་བཙོན་རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་
ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་མིར་བཅས་པས་ཕྱག་

བྱར་འགྱུར། །ཞེས་སོགས་གསུངས་པ་ལྟར་ཕན་ཡོན་མཐའ་ཡས་སོ། །
དེ་ལྟར་བྱང་ཆུབ་ཀྱི་སེམས་ལ་བློ་སྦྱོང་བའི་སྐབས་སུ། གཞན་གྱིས་རང་
གི་ཡོ་བྱད་འཕྲོག་པ་དང་། བརྡུང་བརྡེག་བྱེད་པ་དང༌། མཚང་འབྲུ་བ་
དང་༑ ཚིག་ངན་སྨྲ་བ་ལ་སོགས་པ་བྱུང་བའི་ཚེ་དེ་དག་ལ་ཞེ་སྡང་དང་
ཁོང་ཁྲོ་སོགས་བྱུང་ན་བྱང་ཆུབ་ཀྱི་སེམས་ཉམས་པར་འགྱུར་བས། དེ་
དག་ལམ་དུ་འཁྱེར་དགོས་ལ།
དེས་ན་ཡོ་བྱད་འཕྲོག་པ་ལམ་དུ་འཁྱེར་ཚུལ་སྟོན་པ་ནི།
རྩ་བ། སུ་དག་འདོད་ཆེན་དབང་གིས་བདག་གི་ནོར། །
ཐམས་ཅད་འཕྲོག་གམ་འཕྲོག་ཏུ་འཇུག་ན་ཡང་། །
ལུས་དང་ལོངས་སྤྱོད་དུས་གསུམ་དགེ་བ་རྣམས།
དེ་ལ་བསྔོ་བ་རྒྱལ་སྲས་ལག་ལེན་ཡིན། །
ཞེས་པ་སྟེ། དོན་ནི། སེམས་ཅན་གང་སུ་དག་བརྣབ་སེམས་སོགས་
འདོད་སྲེད་ཆེན་པོའི་དབང་གིས་བདག་གི་ཟས་ནོར་དང་རྒྱུ་རྫས་
སོགས་བདོག་པ་ཐམས་ཅད་ཕ་རོལ་པོ་ཁོ་རང་གིས་འཕྲོག་གམ་
གཞན་ལ་འཕྲོག་ཏུ་འཇུག་པ་སོགས་གནོད་འཚེ་སྣ་ཚོགས་པ་ཡང་
དང་ཡང་དུ་བྱེད་ན་ཡང་། དེའི་སྟེང་དུ་ལུས་དང་།( ༡ ༨བ)ལོངས་
སྤྱོད་དང་དུས་གསུམ་གྱི་དགེ་རྩ་ཇི་སྙེད་ཡོད་པ་རྣམས་ཀྱང་འཕྲོག་
མཁན་དེ་ལ་བསྔོས་ཏེ། · ་རྣམས་ལ་བརྟེན་ནས་གནས་སྐབས་དང་
མཐར་ཐུག་གི་བདེ་དགེ་ཕུན་སུམ་ཚོགས་པ་ཐོབ་པར་གྱུར་ཅིག་སྙམ་
དུ་སྨོན་ལམ་འདེབས་པ་རྒྱལ་སྲས་དམ་པ་རྣམས་ཀྱི་ལག་ལེན་ཡིན།
ཞེས་པའོ། །

མི་སྙན་པ་བསྒྲགས་པ་ལམ་དུ་འཁྱེར་ཚུལ་སྟོན་པ་ནི།
རྩ་བ། འགའ་ཞིག་བདག་ལ་མི་སྙན་སྣ་ཚོགས་པ། །
སྟོང་གསུམ་ཁྱབ་པར་སྒྲོག་པར་བྱེད་ན་ཡང༌། །
བྱམས་པའི་སེམས་ཀྱིས་སླར་ཡང་དེ་ཉིད་ཀྱི། ། 
ཡོན་ཏན་བརྗོད་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། སེམས་ཅན་གང་ཞིག་གིས་བདག་ལ་བསམ་པ་
ངན་པའི་དབང་གིས་བདག་ལ་སྐུར་འདེབས་སོགས་ཀྱི་གཏམ་མི་སྙན་
པ་དུ་མ་སྒོ་སྣ་ཚོགས་པ་ནས་སྟོང་གསུམ་ཁྱབ་པ་ཙམ་དུ་སྒྲོག་པ་བྱེད་
ན་ཡང་དེ་ལ་ཁྲོ་བའི་སེམས་མེད་པར་བྱམས་པའི་སེམས་ཀྱིས་སླར་
ཡང་ཕ་རོལ་པོ་དེ་ཉིད་ཀྱི་ཡོན་ཏན་སེམས་ཅན་གཞན་ལ་ཅི་ནུས་སུ་
བརྗོད་པ་ནི་རྒྱལ་སྲས་རྣམས་ཀྱི་ལག་ལེན་ཡིན་ནོ། །ཞེས་པའོ། །
གཤེ་ཞིང་མཚང་འབྲུ་བ་ལམ་དུ་འཁྱེར་ཚུལ་ནི། 
རྩ་བ། འགྲོ་མང་འདུས་པའི་དབུས་སུ་འགའ་ཞིག་གིས། །
མཚང་ནས་བྲུས་ཤིང་ཚིག་ངན་སྨྲ་ན་ཡང༌། །
དེ་ལ་དགེ་བའི་བཤེས་ཀྱི་འདུ་ཤེས་ཀྱིས། །
གུས་པར་འདུད་པ་རྒྱལ་སྲས་ལག་ལེན་ཡིན། །
ཞེས་པ་སྟེ། འགྲོ་བ་མང་པོ་འདུས་ཤིང་ཚོགས་པའི་དབུས་སུ་
གནོད་སེམས་ཅན་འགའ་ཞིག་འགྱུར་ཞིང་སྡང་མིག་གིས་བལྟས་ཏེ་
བདག་གི་སྐྱོན་མཚང་ནས་བྲུས་ཤིང་ཚིག་ངན་པ་སྣ་ཚོགས་པ་སྨྲ་བའི་
སྒོ་ནས་དམའ་ཕབ་ཅིང་། གདོང་པ་འདེགས་( ༡༩ན)པའི་སྐབས་
ཀྱང་མེད་པ་ཙམ་དུ་བྱེད་ན་ཡང་སྨྲ་མཁན་དེ་ལ་དགེ་བའི་བཤེས་ཀྱི་

སྒོ་ནས་གུས་པས་འདུད་པ་དང་། སླར་བསྙེན་བཀུར་བྱེད་པ་དང་།
ཡོན་ཏན་བརྗོད་པ་སོགས་བྱེད་པ་རྒྱལ་སྲས་རྣམས་ཀྱི་ལག་ལེན་ཡིན་
ནོ༑ །ཞེས་པའོ། །
རང་གིས་གཅེས་པར་བསྐྱངས་པའི་མིས་ཕན་བཏགས་པའི་དྲིན་
གཟོ་མི་བྱེད་པར་མ་ཟད་ད་དུང་ཚུར་ལ་གནོད་པ་བྱེད་ན་དེ་ཉིད་
ལམ་དུ་འཁྱེར་ཚུལ་ནི།
རྩ་བ། བདག་གིས་བུ་བཞིན་གཅེས་པར་བསྐྱངས་པའི་མིས། །
བདག་ལ་དགྲ་བཞིན་ལྟ་བར་བྱེད་ན་ཡང་། །
ནད་ཀྱིས་བཏབ་པའི་བུ་ལ་མ་བཞིན་དུ། །
ལྷག་པར་བརྩེ་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། བདག་གིས་དུས་རྒྱུན་དུ་བརྩེ་ཞིང་བྱམས་པའི་
མས་བུ་གཅིག་པུ་སྐྱོང་བ་བཞིན་དུ་ཆོས་དང་ཟང་ཟིང་གིས་གཅེས་
པར་བསྐྱངས་པའི་མི་འགའ་ཞིག་གིས། བདག་ལ་དགྲ་བཞིན་དུ་
བལྟས་ཏེ་སྒོ་སྣ་ཚོགས་ནས་འཚེ་བར་བྱེད་ན་ཡང་། ནད་ཀྱིས་བཏབ་
པའི་སྨྱོན་པས་རང ་གི་མ་ལ་གཤེ་བ་དང་། བརྡེག་པ་སོགས་བྱེད་ན་
ཡང་༑ མ་དེ་ཉིད་མི་ཁྲོ་བར་མ་ཟད་ད་དུང་བུ་འདི་ནད་ལས་ནམ་གྲོལ་
ན་སྙམ་དུ་གདུངས་པའི་སེམས་ཀྱིས་མནར་བའི་མ་དེ་བཞིན་ལྷག་
པར་དེ་ལ་བརྩེ་བར་བྱེད་པ་རྒྱལ་བའི་སྲས་པོ་རྣམས་ཀྱི་ལག་ལེན་ཡིན།
ཞེས་པའོ། །
རང་དང་མཉམ་པའམ་རང་ལས་དམན་པའི་མིས་བརྙས་སྨོད་
སོགས་བྱས་པ་ལམ་དུ་འཁྱེར་ཚུལ་ནི།

རྩ་བ། རང་དང་མཉམ་པའམ་དམན་པའི་སྐྱེ་བོ་ཡིས། །
ང་རྒྱལ་དབང་གིས་བརྙས་ཐབས་བྱེད་ན་ཡང༌། །
བླ་མ་བཞིན་དུ་གུས་པས་བདག་ཉིད་ཀྱི། །
སྤྱི་བོར་ལེན་པ་རྒྱལ་སྲས་ལག་ལེན་ཡིན། །
ཞེས་པ་( ༡ ༩ བ) སྟེ། རང་དང་རིགས་རུས་ལོངས་སྤྱོད་ཡོན་ཏན་
སོགས་ཀྱི་མཉམ་པའམ་དམན་པའི་སྐྱེ་བོ་ཡིས་ཕྲག་དོག་དང་ང་རྒྱལ་
དང་འགྲན་སེམས་སོགས་ཀྱི་དབང་གིས་བརྙས་སྤྱོད་དང་ཁྱད་གསོད་
སོགས་ཐབས་སྣ་ཚོགས་ཀྱི་སྒོ་ནས་འཚེ་བར་བྱེད་ན་ཡང་རང་ལ་ཆོས་
ཀྱི་བཀའ་དྲིན་སྩོལ་པའི་བླ་མ་རྣམས་ཇི་ལྟར་བཀུར་བ་དེ་བཞིན་དུ་སྒོ་
གསུམ་གུས་པས་བདག་ཉིད་ཀྱི་སྤྱི་བོར་ལེན་པ་ལྟ་བུའི་བསྙེན་བཀུར་
སོགས་ཕན་པ་ཅི་ནུས་སུ་བསྒྲུབ་པ་རྒྱལ་སྲས་རྣམས་ཀྱི་ལག་ལེན་ཡིན།
ཞེས་པའོ། །
དེར་མ་ཟད་འབྱོར་རྒུད་གཉིས་ཀྱི་ནང་ནས་རྒུད་པ་ལམ་དུ་འཁྱེར་
ཚུལ་ནི།
རྩ་བ། འཚོ་བས་ཕོངས་ཤིང་རྟག་ཏུ་མི་ཡིས་བརྙས། །
ཚབས་ཆེན་ནད་དང་གདོན་གྱིས་བཏབ་ཀྱང་སླར། །
འགྲོ་ཀུན་སྡིག་སྡུག་བདག་ལ་ལེན་བྱེད་ཅིང༌། །
ཞུམ་པ་མེད་པ་རྒྱལ་སྲས་ལག་ལེན་ཡིན། །
ཞེས་གསུངས། གནས་སྐབས་སུ་བདེ་ཞིང་སྐྱིད་པ་དང་། བསམ་
དོན་གྲུབ་པ་དང་། སྙན་པར་གྲགས་པ་སོགས་མི་འབྱུང་བར་མ་ཟད།
རང་གི་སྲོག་འཚོ་བའི་རྟེན་ལ་ཟས་དམན་པ་ཙམ་གྱིས་ཀྱང་ཕོངས་

ཤིང་།༑ དུས་རྟག་ཏུ་མི་ཡིས་བརྙས་ཤིང་འཕྱ་སྨོད་བྱེད་པ་དང༌། དེའི་
སྟེང་དུ་ཚབས་ཆེན་པོའི་ནད་དང་། སྟེང་འོག་བར་གསུམ་གྱི་གདོན་
གྱིས་གཙེས་ཏེ་སྨྱོ་འབོགས་དང་། ཀླུ་ནད་སོགས་ཀྱིས་བཏབ་པར་
འགྱུར་ཀྱང་སླར་ཡང་སྡུག་བསྔལ་གྱི་ཡོན་ཏན་ལྔ་སོགས་བསམ་པའི་
སྒོ་ནས་སྙིང་སྟོབས་བསྐྱེད་དེ་མཁའ་མཉམ་འགྲོ་བ་ཀུན་གྱི་རྒྱུ་དུས་ཀྱི་
སྡིག་པ་དང་། འབྲས་དུས་ཀྱི་སྡུག་བསྔལ་ཇི་སྙེད་ཡོད་པ་ཐམས་ཅད་
བདག་ལ་ལེན་པའི་གཏོང་ལེན་གྱི་དམིགས་པ་ལ་འབད་པར་བྱེད་
ཅིང་དགའ་( ༢༠ ན)བ་བསྒོམས་ཏེ་སེམས་ཞུམ་པ་མེད་པར་གནས་
པ་ནི་རྒྱལ་སྲས་རྣམས་ཀྱི་ལག་ལེན་ཡིན། ཞེས་པའོ། །སྡུག་བསྔལ་གྱི་
ཡོན་ཏན་ལྔ་ནི། ལམ་རིམ་ཆེན་མོ་ལས། ཡོན་ཏན་ལྔ་སྟེ། འདི་ལྟར།
སྡུག་བསྔལ་མེད་ན་དེ་ལ་ངེས་པར་འབྱུང་འདོད་མི་སྐྱེ་བས་ཐར་པ་ལ་
ཡིད་བསྐུལ་བའི་ཡོན་ཏན་དང༌། སྡུག་བསྔལ་གྱིས་ཐེབས་པ་ན་རློམ་
པས་མཐོ་བ་འཇིག་པས་དོགས་པ་སེལ་བའི་ཡོན་ཏན་དང་། སྡུག་
བསྔལ་གྱི་ཚོར་བ་དྲག་པོ་མྱོང་བ་ནད་མི་དགེ་བ་ལས་བྱུང་བས་འབྲས་
བུ་དེ་མི་འདོད་ན་རྒྱུ་ལས་ལྡོག་དགོས་པས་སྡིག་ལ་འཛེམ་པའི་ཡོན་
ཏན་དང་། སྡུག་བསྔལ་གྱིས་གདུངས་པ་ནི་བདེ་བ་འདོད་པས་དེ་
དགོས་ན་རྒྱུ་དགེ་བ་བསྒྲུབ་དགོས་པས་དགེ་བ་བསྒྲུབ་པ་ལ་དགའ་
བའི་ཡོན་ཏན་དང་། རང་གི་ཉམས་ལ་དཔགས་ནས་སེམས་ཅན་
གཞན་ཡང་འདི་ལྟར་སྡུག་བསྔལ་ལོ་སྙིང་ནས་འཁོར་བ་ན་འཁྱམ་པ་
རྣམས་ལ་སྙིང་རྗེ་སྐྱེ་བའོ། །ཞེས་དང༌། སྤྱོད་འཇུག་ལས། གཞན་ཡང་
སྡུག་བསྔལ་ཡོན་ཏན་ནི། །སྐྱོ་བས་དྲེགས་པ་སེལ་བར་བྱེད། །འཁོར་བ་

པ་ལ་སྙིང་རྗེ་སྐྱེ། །སྡིག་ལ་འཛེམ་ཞིང་དགེ་ལ་དགའ། །ཞེས་གསུངས་པ་
ལྟར་རོ། །
འབྱོར་བ་ལམ་དུ་འཁྱེར་ཚུལ་ནི།
རྩ་བ། སྙན་པར་གྲགས་ཤིང་འགྲོ་མང་སྤྱི་བོས་བཏུད། །
རྣམ་ཐོས་བུ་ཡི་ནོར་འདྲ་ཐོབ་གྱུར་ཀྱང༌། །
སྲིད་པའི་དཔལ་འབྱོར་སྙིང་པོ་མེད་གཟིགས་ནས། །
ཁེངས་པ་མེད་པ་རྒྱལ་སྲས་ལག་ལེན་ཡིན། །
ཞེས་སོ། །དོན་ནི། ཕྱོགས་ཐམས་ཅད་དུ་མཁས་བཙུན་བཟང་
གསུམ་གྱི་ཡོན་ཏན་དང་ལྡན་པའི་སྒོ་ནས་སྙན་པར་གྲགས་ཤིང་འགྲོ་
བ་མང་པོའི་ལུས་ངག་ཡིད་( ༢་བ) གསུམ་གྱིས་བསྙེན་ཀུར་བྱེད་
ཅིང་སྤྱི་བོས་བཏུད་པ་དང་༌། ཟས་ནོར་ལོངས་སྤྱོད་སོགས་མཁོ་རྒུའི་
དངོས་པོ་ཐམས་ཅད་ཆར་བཞིན་དུ་བབས་ཏེ་རྒྱལ་པོ་ཆེན་པོ་རྣམ་
ཐོས་ཀྱི་བུ་ཡི་ནོར་འདྲ་བ་ཐོབ་པར་གྱུར་ཀྱང་སྲིད་པའི་དཔལ་འབྱོར་
ཕུན་སུམ་ཚོགས་པ་ཐམས་ཅད་ཆུ་ཤིང་བཞིན་སྙིང་པོ་མེད་ཅིང་ཉེས་
སྐྱོན་དུ་མའི་འབྱུང་ཁུངས་སུ་གཟིགས་པའི་སྒོ་ནས་ཁེངས་པ་ཅུང
ཟད་ཙམ་ཡང་མེད་པར་གནས་པ་རྒྱལ་སྲས་རྣམས་ཀྱི་ལག་ལེན་ཡིན།
ཞེས་པའོ། །
དེ་ནས་ཞེ་སྡང་ལམ་དུ་འཁྱེར་ཚུལ་ནི།
རྩ་བ། རང་གི་ཞེ་སྡང་དགྲ་བོ་མ་ཐུལ་ན། །
ཕྱི་རོལ་དགྲ་བོ་བཏུལ་ཞིང་འཕེལ་བར་འགྱུར། །
དེ་ཕྱིར་བྱམས་དང་སྙིང་རྗེའི་དམག་དཔུང་གིས། །

རང་རྒྱུད་འདུལ་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། སྤྱིར་དགྲ་ནང་ན་འདུག་པའི་ཉོན་མོངས་འདུལ།།
ཞེས་གསུངས་པ་ལྟར། དུས་རྒྱུན་དུ་རང་གི་རྒྱུད་ཀྱི་ཉོན་མོངས་པ་
རྣམས་འདུལ་བའི་ཆེད་དུ་འབད་པ་གལ་ཆེ་ལ། ཁྱད་པར་དུ་ཞེ་སྡང་
སྐད་ཅིག་སྐྱེས་པས་ཀྱང་བསྐལ་བར་བསགས་པའི་དགེ་རྩ་འཇོམས་
པར་གསུངས་པས་ན། དགྲ་བོ་མ་རུང་བ་དེ་ཉིད་མ་ཐུལ་ན་ཕྱི་རོལ་
དགྲ་བོ་རྣམས་སྔ་མ་འདུལ་ཞིང་ཕྱི་མ་ཇེ་མང་དུ་འཕེལ་བར་འགྱུར།
དེ་ཡི་ཕྱིར་ན་བྱམས་པ་དང་སྙིང་རྗེ་དང༌། གནོད་བྱེད་ལ་ཇི་མི་སྙམ་
པའི་བཟོད་པ་སོགས་གཉེན་པོའི་དམག་དཔུང་གིས་རང་གི་རྒྱུད་ཀྱི་
ཞེ་སྡང་འདུལ་བ་རྒྱལ་སྲས་རྣམས་ཀྱི་ལག་ལེན་ཡིན། ཞེས་པའོ། །
འདོད་ཆགས་ལམ་དུ་འཁྱེར་ཚུལ་ནི།
རྩ་བ། འདོད་པའི་ཡོན་ཏན་ལན་ཚྭའི་ཆུ་དང་འདྲ། །
ཇི་ཙམ་སྤྱད་ཀྱང་སྲེད་པ་འཕེལ་བར་འགྱུར། །
གང་ལ་ཞེན་ཆགས་སྐྱེ་བའི་དངོས་པོ་རྣམས།
འཕྲལ་ལ་སྤོང་བ་རྒྱལ་སྲས་ལག་ལེན་ཡིན། །
ཞེས་( ༢ ༡ ན)གསུངས་ཏེ། གཟུགས་མཛེས་པ། སྒྲ་སྙན་པ། དྲི་
ཞིམ་པ། རོ་མངར་བ། རེག་བྱ་འཇམ་པ་སྟེ། འདོད་པའི་ཡོན་ཏན་ལྔ་
ལ་སོགས་པ་ཇི་ཙམ་སྤྱད་ཀྱང་ངོམས་པ་མེད་པ་སྐོམ་པས་གདུངས་
པས་ལན་ཚྭས་སྦགས་པའི་ཆུ་འཐུང་བ་དང་འདྲ་བར་སྔར་ཇི་ཙམ་
སྤྱད་ཀྱང་སླར་ཡང་སྤྱོད་པར་འཛད་པའི་སྲེད་པ་ཇེ་ཆེར་འཕེལ་བར་
འགྱུར༑ དེས་ན་མི་སྡུག་པ་སྒོམ་པ་དང༌། ཆགས་ཞེན་འགོག་པ་སོགས་

ཀྱི་སྒོ་ནས་རང་གང་ལ་ཆགས་ཞེན་སྐྱེ་བར་འགྱུར་བའི་དངོས་པོ་
རྣམས་ཡུན་རིང་དུ་མི་འཆང་བར་འཕྲལ་དང་འཕྲལ་ལ་སྤོང་བར་
བྱེད་པ་རྒྱལ་སྲས་རྣམས་ཀྱི་ལག་ལེན་ཡིན། ཞེས་པའོ། །
དེ་ལྟར་ཀུན་རྫོབ་བྱང་ཆུབ་ཀྱི་སེམས་དང་། དེའི་གེགས་སེལ།
བོགས་འདོན་དང་བཅས་པ་བསྟན་ཟིན་ནས། མཉམ་བཞག་ཏུ་དོན་
དམ་བྱང་ཆུབ་ཀྱི་སེམས་བསྒོམ་ཚུལ་ནི།
རྩ་བ། ཇི་ལྟར་སྣང་བ་འདི་དག་རང་གི་སེམས། །
སེམས་ཉིད་གདོད་ནས་སྤྲོས་པའི་མཐའ་དང་བྲལ། །
དེ་ཉིད་ཤེས་ནས་གཟུང་འཛིན་མཚན་མ་རྣམས།
ཡིད་ལ་མི་བྱེད་རྒྱལ་སྲས་ལག་ལེན་ཡིན། །
ཞེས་པ་སྟེ། དོན་ནི། རང་ལ་གཟུང་བ་དང་འཛིན་པས་བསྡུས་པའི་
ཆོས་ཐམས་ཅད་ཇི་ལྟར་སྣང་བ་འདི་དག་ཐམས་ཅད་རང་གི་སེམས་
ཀྱིས་བཏགས་པ་ཙམ་ལས་དོན་ལ་བདེན་པར་གྲུབ་པ་རྡུལ་ཙམ་ཡང་
མེད་ལ། དེ་བཞིན་དུ་སེམས་རང་ཉིད་ཀྱང་གདོད་ནས་རྟག་ཆད་ལ་
སོགས་པ་སྤྲོས་པའི་མཐའ་ཐམས་ཅད་དང་བྲལ་བ་ཡིན་ལ། དེ་ལྟར་དེ་
ཁོ་ན་ཉིད་ཀྱི་གནས་ལུགས་ཤེས་པར་བྱས་ནས་ཡུལ་གཟུང་བ་དང་
ཡུལ་ཅན་འཛིན་པས་བསྡུས་པའི་ཆོས་ཐམས་ཅད་མཚན་མར་འཛིན་
( ༢ ༡ བ)པའི་རྣམ་རྟོག་རྣམས་ཡིད་ལ་མི་བྱེད་པར་སྟོང་ཉིད་བསྒོམ་
པ་རྒྱལ་སྲས་རྣམས་ཀྱི་ལག་ལེན་ཡིན། ཞེས་པའོ། །
དེ་ལྟར་དོན་དམ་སེམས་བསྐྱེད་ལ་མཉམ་བཞག་ཏུ་སློབ་ལ་
བསྟན་ཟིན་ནས་རྗེས་ཐོབ་ཏུ་ཆགས་ཡུལ་སྒྱུ་མ་ལྟ་བུའི་ཉམས་ལེན་ལ་

སློབ་ཚུལ་སྟོན་པ་ནི།
རྩ་བ། ཡིད་དུ་འོང་བའི་ཡུལ་དང་འཕྲད་པ་ན། །
དབྱར་གྱི་དུས་ཀྱི་འཇའ་ཚོན་ཇི་བཞིན་དུ། །
མཛེས་པར་སྣང་ཡང་བདེན་པར་མེད་ལྟ་ཞིང་།
ཞེན་ཆགས་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། ཡིད་དུ་འོང་བའི་ཡུལ་སྣ་ཚོགས་དང་འཕྲད་པ་
ན༑ འདི་དག་ཐམས་ཅད་དབྱར་གྱི་དུས་ཀྱི་འབྱུང་བ་ཚ་གྲང་གི་རྟེན་
འབྲེལ་ཚོགས་པ་ན་སྤང་རིའི་མགོ་ལ་འཇའ་ཚོན་ཤར་བ་ཇི་ལྟ་བ་
བཞིན་དུ་མིག་ལམ་ཙམ་དུ་མཛེས་པར་སྣང་ཡང་དོན་ལ་བདེན་པར་
མེད་པར་སྒྱུ་མ་ལྟ་བུ་ཡིན་སྙམ་དུ་བསྒོམ་ཞིང་ཞེན་ཆགས་སྤོང་བ་ལ་
སློབ་པ་རྒྱལ་སྲས་རྣམས་ཀྱི་ལག་ལེན་ཡིན། ཞེས་པའོ། །
དེ་བཞིན་དུ་སྡང་བའི་ཡུལ་སྒྱུ་མ་ལྟ་བུར་བསྒོམ་ཚུལ་ནི།
རྩ་བ། སྡུག་བསྔལ་སྣ་ཚོགས་རྨི་ལམ་བུ་ཤི་ལྟར། །
འཁྲུལ་སྣང་བདེན་པར་བཟུང་བས་ཨ་ཐང་ཆད། །
དེ་ཕྱིར་མི་མཐུན་རྐྱེན་དང་འཕྲད་པའི་ཚེ། །
འཁྲུལ་པར་ལྟ་བ་རྒྱལ་སྲས་ལག་ལེན་ཡིན། །
ཞེས་པ་སྟེ། འདྲེ་གདོན་སོགས་ཀྱི་གཟུགས་ཡིད་དུ་མི་འོང་བའི་
འཇིགས་སུ་རུང་བ་དང་། དེ་དག་གིས་སྒྲ་མི་སྙན་པ་སྨྲ་བ་སོགས་ཀྱི་སྒོ་
ནས་ལུས་སེམས་ལ་སྡུག་བསྔལ་སྣ་ཚོགས་པ་བྱུང་ན་ཉལ་བའི་རྨི་ལམ་
དུ་བུ་ཤི་བ་ལྟ་བུ་རྨིས་པ་སད་པའི་ཚེ་བདེན་པར་མེད་པ་བཞིན་དུ་
འཁྲུལ་སྣང་འདི་དག་ཀྱང་བདེན་པར་བཟུང་བས་ཨ་ཐང་ཆད་པའམ་

སྡུག་བསྔལ་བར་( ༢༢ན) འགྱུར་ལ། རྒྱུ་མཚན་དེ་ཡི་ཕྱིར་ན་དགྲས་
གཙེས་པ་དང་། ན་ཚ་བྱུང་བ་སོགས་མི་མཐུན་པའི་རྐྱེན་ངན་པ་དང་
འཕྲད་པའི་ཚེ་ཡང་རང་སེམས་འཁྲུལ་བའི་སྣང་བ་ཙམ་ཡིན་པར་ལྟ་
བ་རྒྱལ་སྲས་རྣམས་ཀྱི་ལག་ལེན་ཡིན། །ཞེས་པའོ། །
དེ་ནས་བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་སྡོམ་ལྟ་བུ་
ཕར་ཕྱིན་དྲུག་ལ་སློབ་ཚུལ་སྟོན་པ་ལས། དང་པོ་སྦྱིན་པའི་ཉམས་ལེན་
ནི།
རྩ་བ། བྱང་ཆུབ་འདོད་པས་ལུས་ཀྱང་བཏང་དགོས་ན། །
ཕྱི་རོལ་དངོས་པོ་རྣམས་ལ་སྨོས་ཅི་དགོས། །
དེ་ཕྱིར་ལན་དང་རྣམ་སྨིན་མི་རེ་བའི། །
སྦྱིན་པ་གཏོང་བ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། ། རྫོགས་པའི་བྱང་ཆུབ་སྒྲུབ་འདོད་པས་རྒྱལ་བུ་
སྙིང་སྟོབས་ཆེན་པོ་ལྟར་ཤིན་ཏུ་གཅེས་པའི་རང་གི་ལུས་དང་སྲོག་
ཀྱང་སྦྱིན་པར་བཏང་དགོས་རྣམས་ནོར་ལོངས་སྤྱོད་སོགས་ཕྱི་རོལ་གྱི་
དངོས་པོ་རྣམས་ལ་འཛིན་ཆགས་མེད་པར་གཏོང་བ་སྨོས་ཀྱང་ཅི་
དགོས༑ དེ་ཡི་ཕྱིར་ན་སྦྱིན་པ་བཏང་བས་ཚེ་འདིར་རང་ལ་ལན་དུ་
ཟས་ནོར་སོགས་ཡོད་དམ་སྙམ་པའི་རེ་བ་དང་། ཕྱི་མ་རྣམ་པར་སྨིན་
པ་ལ་ལོངས་སྤྱོད་དང་འབྱོར་བ་རྒྱ་ཆེན་པོ་འབྱུང་བ་ལ་ཡང་ཅུང་ཟད་
ཀྱང་མི་རེ་བར་ལུས་ལོངས་སྤྱོད་དགེ་རྩ་ཐམས་ཅད་འབྲས་བུ་དང་
བཅས་པ་སྦྱིན་པར་གཏོང་བ་ནི་རྒྱལ་སྲས་རྣམས་ཀྱི་ལག་ལེན་ཡིན། །
ཞེས་པའོ། །

གཉིས་པ་ཚུལ་ཁྲིམས་ཀྱི་ཉམས་ལེན་ནི།
རྩ་བ། ཚུལ་ཁྲིམས་མེད་པར་རང་དོན་མི་འགྲུབ་ན། །
གཞན་དོན་སྒྲུབ་པར་འདོད་པ་གད་མོའི་གནས། །
དེ་ཕྱིར་སྲིད་པའི་འདུན་པ་མེད་པ་ཡི། །
ཚུལ་ཁྲིམས་བསྲུང་བ་རྒྱལ་སྲས་ལག་ལེན་ཡིན། །
ཞེས་( ༢༢བ)པ་སྟེ། ཁས་བླངས་པའི་ཚུལ་ཁྲིམས་རྣམ་པར་དག་
པ་བསྲུང་བ་ཞིག་མེད་པར་ཕྱི་མ་ལྷ་མིའི་གོ་འཕང་སོགས་རང་གི་དོན་
ཡང་མི་འགྲུབ་ན། འགྲོ་བ་སེམས་ཅན་གཞན་གྱི་དོན་དུ་རྫོགས་པའི་
བྱང་ཆུབ་སྒྲུབ་པར་འདོད་པ་གད་མོ་འཆོར་བའི་གནས་ཡིན་ལ། དེ་
ཕྱིར་སྲིད་པའི་འདོད་ཡོན་གྱི་དཔལ་ཕུན་སུམ་ཚོགས་པ་ལ་འདུན་པ་
ཅུང་ཟད་ཙམ་ཡང་མེད་པ་ཡི་ཚུལ་ཁྲིམས་བསྲུང་བ་ནི་རྒྱལ་སྲས་ཆེན་
པོ་རྣམས་ཀྱི་ལག་ལེན་ཡིན་ནོ། །ཞེས་པའོ། །
གསུམ་པ་བཟོད་པའི་ཉམས་ལེན་ནི།
རྩ་བ། དགེ་བའི་ལོངས་སྤྱོད་འདོད་པའི་རྒྱལ་སྲས་ལ། །
གནོད་བྱེད་ཐམས་ཅད་རིན་ཆེན་གཏེར་དང་མཚུངས། །
དེ་ཕྱིར་ཀུན་ལ་ཞེ་འགྲས་མེད་པ་ཡི། །
བཟོད་པ་བསྒོམ་པ་རྒྱལ་སྲས་ལག་ལེན། །
ཞེས་གསུངས་ཏེ། གནོད་བྱེད་ལ་ཇི་མི་སྙམ་པའི་བཟོད་པ། སྡུག་
བསྔལ་དང་ལེན་གྱི་བཟོད་པ། ཆོས་ལ་ངེས་སེམས་ཀྱི་བཟོད་པ་རྣམས་
ཀྱི་དགེ་བའི་འབྲས་བུ་ཡིད་དུ་འོང་བ་ལོངས་སྤྱོད་པར་འདོད་པའི་
རྒྱལ་སྲས་བྱང་ཆུབ་སེམས་དཔའ་རྣམས་ལ། ཕྱི་དང་ནང་གི་གནོད་

བྱེད་བྱུང་ཐམས་ཅད་དེ་ལ་བརྟེན་ནས་ཕན་ཡོན་ཚད་མེད་པ་འབྱུང་
བས་རིན་ཆེན་གཏེར་རྡོལ་བ་དང་མཚུངས་པ་ཡིན་ལ། དེ་ཡི་ཕྱིར་ན་
གནོད་པ་རྒྱ་ཆེན་པོ་བྱེད་པའི་སྐྱེ་བོ་ཀུན་ལ་ཕར་གནོད་སེམས་དང་
འཁོན་དུ་འཛིན་པ་སོགས་ཀྱི་སྒོ་ནས་ཞེ་འགྲས་པ་མེད་པ་ཡི་བཟོད་པ་
བསྒོམ་པ་རྒྱལ་སྲས་ལག་ལེན་ཡིན། །ཞེས་པའོ། །
བཞི་པ་བརྩོན་འགྲུས་ཀྱི་ཉམས་ལེན་ནི།
རྩ་བ། རང་དོན་འབའ་ཞིག་སྒྲུབ་པའི་ཉན་རང་ཡང་། །
མགོ་ལ་མེ་ཤོར་བཟློག་ལྟར་བརྩོན་མཐོང་ན། །
འགྲོ་ཀུན་དོན་དུ་ཡོན་ཏན་འབྱུང་གནས་ཀྱི། །
བརྩོན་འགྲུས་རྩོམ་པ་རྒྱལ་སྲས་ལག་ལེན་ཡིན།
ཞེས་( ༢ ༣ན) གསུངས་ཏེ། རང་གཅིག་པུའི་དོན་དུ་ཞི་བདེའི་
ཐར་པ་ཙམ་འབའ་ཞིག་དོན་དུ་གཉེར་བའི་སྒོ་ནས་སོ་སོའི་ལམ་ཉིད་
སྒྲུབ་པའི་ཉན་ཐོས་རང་རྒྱལ་ལྟ་བུ་ཡང་། རང་གི་གོས་དང་མགོ་ལ་མེ་
ཤོར་བ་བཟློག་པ་ལ་འབད་པ་ལྟར་བརྩོན་འགྲུས་རྩོམ་པ་མཐོང་ན།
འགྲོ་བ་སེམས་ཅན་ཀུན་གྱི་དོན་སྒྲུབ་པའི་ཕྱིར་དུ་འཇིག་རྟེན་དང་།
འཇིག་རྟེན་ལས་འདས་པའི་ཡོན་ཏན་ཐམས་ཅད་ཀྱི་འབྱུང་གནས་ཀྱི་
བརྩོན་འགྲུས་རྩོམ་པ་རྒྱལ་སྲས་ཆེན་པོ་རྣམས་ཀྱི་ལག་ལེན་ཡིན། །ཞེས་
པའོ༑ །
ལྔ་པ་བསམ་གཏན་གྱི་ཉམས་ལེན་ནི།
རྩ་བ། ཞི་གནས་རབ་ཏུ་ལྡན་པའི་ལྷག་མཐོང་གིས། །
ཉོན་མོངས་རྣམ་པར་འཇོམས་པར་ཤེས་བྱས་ནས། །

གཟུགས་མེད་བཞི་ལས་ཡང་དག་འདས་པ་ཡི། །
བསམ་གཏན་བསྒོམ་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། སེམས་རྩེ་གཅིག་པའི་ཏིང་ངེ་འཛིན་ཞི་གནས་
དང་ཚོགས་རྣམས་དང་རབ་ཏུ་ལྡན་པའི་ལྷག་མཐོང་གིས་སྲིད་པའི་
རྩ་བར་གྱུར་པའི་བདེན་འཛིན་གྱི་ཉོན་མོངས་པ་རྣམ་པར་འཇོམས་
པར་ཤེས་པར་བྱས་ནས་འཇིག་རྟེན་པའི་བསམ་གཏན་བཞི་དང་།
གཟུགས་མེད་པའི་ཏིང་ངེ་འཛིན་བཞི་ལས་ཡང་དག་པར་འདས་པ་
ཡི་མཐར་གནས་སྙོམས་འཇུག་དགུ་ལ། འགོག་པ་དང༌། འདོད་སེམས་
སྤེལ་བའི་སྙོམས་པར་འཇུག་ལྡང་བརྒྱ་ཕྲག་གི་སྒོ་ནས་བསམ་གཏན་
བསྒོམ་པ་ནི་རྒྱལ་སྲས་རྣམས་ཀྱི་ལག་ལེན་ཡིན། ཞེས་པའོ། །( ༢ ༣ བ)
དྲུག་པ་ཤེས་རབ་ཀྱི་ཉམས་ལེན།
རྩ་བ། ཤེས་རབ་མེད་ན་ཕ་རོལ་ཕྱིན་ལྔ་ཡིས། །
རྫོགས་པའི་བྱང་ཆུབ་ཐོབ་པར་མི་ནུས་པས། །
ཐབས་དང་ལྡན་ཞིང་འཁོར་གསུམ་མི་རྟོག་པའི། །
ཤེས་རབ་བསྒོམ་པ་རྒྱལ་སྲས་ལག་ལེན་ཡིན། །
ཞེས་གསུངས་ཏེ། དོན་ནི། ཤེས་རབ་མེད་ན་སྦྱིན་པ་ལ་སོགས་པའི་
ཕ་རོལ་ཏུ་ཕྱིན་པ་ལྔ་ཡིས་ཡང་དག་པར་རྫོགས་པའི་བྱང་ཆུབ་ཀྱི་གོ་
འཕང་དམ་པ་ཐོབ་པར་མི་ནུས་པས། སྙིང་རྗེ་མཚན་ཉིད་དང་ལྡན་
པས་ཉེ་བར་དྲངས་པའི་བྱང་ཆུབ་ཀྱི་སེམས་ཀྱི་ཐབས་མཁས་པ་དང་
ལྡན་ཞིང༌། བསྒོམ་བྱ་སྒོམ་བྱེད་སྒོམ་པའི་ངོ་བོ་སྟེ་འཁོར་གསུམ་མི་
རྟོག་པའི་ཤེས་རབ་ཀྱི་ངོ་བོ་ལྷག་མཐོང་བསྒོམ་པ་ལྷུར་ལེན་པ་ནི་རྒྱལ་
174

སྲས་རྣམས་ཀྱི་ལག་ལེན་ཡིན། ཞེས་པའོ། །
དེ་ལྟར་རང་རྒྱུད་སྨིན་པར་བྱེད་པ་ཕ་རོལ་ཏུ་ཕྱིན་པ་དྲུག་སོགས་
རྒྱལ་སྲས་ཀྱི་སྤྱོད་པ་ལ་སློབ་པའི་ཚེ་ཉམས་ལེན་དེ་དག་གི་ཡན་ལག་
ཏུ་རང་གི་འཁྲུལ་བ་ལ་དུས་རྒྱུན་དུ་བརྟག་པར་སྟོན་པ་ནི།
རྩ་བ། རང་གི་འཁྲུལ་པ་རང་གིས་མ་བརྟགས་ན། །
ཆོས་པའི་གཟུགས་ཀྱིས་ཆོས་མིན་བྱེད་སྲིད་པས། །
དེ་ཕྱིར་རྒྱུན་དུ་རང་གི་འཁྲུལ་པ་ལ། །
བརྟགས་ནས་སྤོང་བ་རྒྱལ་སྲས་ལག་ལེན་ཡིན། །
ཞེས་པ་སྟེ། ཐར་འདོད་ཀྱི་སྐྱེས་བུ་རྣམས་ཀྱི་རང་གི་སྒོ་གསུམ་
སྤྱོད་འཁྲུལ་བ་དང་མ་འཁྲུལ་བའི་ཁྱད་པར་ལ་རང་གིས་དུས་རྒྱུན་དུ་
དྲན་པ་དང་ཤེས་བཞིན་གྱིས་བརྟག་དགོས་ལ་དེ་ལྟར་ཡང་དང་ཡང་
དུ་བློ་ཞིབ་མོའི་སྒོ་ནས་མ་བརྟགས་ན། གནས་སྐབས་སུ་གཞན་གྱི་མིག་
སྔར་ཆོས་པའི་གཟུགས་ཀྱིས་གནས་ཤིང་གཞན་གྱིས་ཀྱང་ཆོས་པ་
བཟང་པོ་ཡིན་སྙམ་པའི་དད་གུས་དང་བསྙེན་བཀུར་སོགས་བྱས་
( ༢༤ན)ཀྱང་༑ དོན་ལ་ཆོས་མིན་གྱི་བྱ་བ་འབའ་ཞིག་གིས་ཉིན་
མཚན་འདའ་བར་བྱེད་པ་སྲིད་པས། དེ་ཡི་ཕྱིར་ན་འགྲོ་འཆག་ཉལ་
འདུག་སོགས་བྱ་བ་གང་ལ་ཡང་རྒྱུན་དུ་རང་གི་སྒོ་གསུམ་གྱི་འཁྲུལ་བ་
ལ་བརྟགས་ནས་བྱ་མི་རུང་བ་རྣམས་དེ་མ་ཐག་ཏུ་སྦྱོང་བར་བྱེད་པ་
རྒྱལ་སྲས་ཀྱི་ལག་ལེན་ཡིན། ཞེས་པའོ། །
དེར་མ་ཟད་ཀྱང་སེམས་ཀྱི་ཉེས་པ་མི་གླེང་བ་སྟོན་པ་ནི།
རྩ་བ། ཉོན་མོངས་དབང་གིས་རྒྱལ་སྲས་གཞན་དག་གི །

ཉེས་པ་གླེང་ན་བདག་ཉིད་ཉམས་འགྱུར་བས། །
ཐེག་པ་ཆེ་ལ་ཞུགས་པའི་གང་ཟག་གི །
ཉེས་པ་མི་སྨྲ་རྒྱལ་སྲས་ལག་ལེན་ཡིན། །
ཞེས་པ་སྟེ། ཉོན་མོངས་པ་ཆགས་སྡང་གི་དབང་གིས་ཐེག་པ
པོའི་ལམ་ལ་ཞུགས་པའི་རྒྱལ་སྲས་བྱང་ཆུབ་སེམས་དཔའ་གཞན་དག་
གི་ཉེས་པ་གླེང་བ་དང་། བརྙས་སྨོད་བྱེད་པ་སོགས་བྱུང་ན་བདག་
ཉིད་སྐད་ཅིག་གིས་ཉམས་པར་འགྱུར་བར་གསུངས་པས། ཐེག་པ་
ཆེན་པོའི་ལམ་ལ་ཞུགས་པའི་གང་ཟག་མཐའ་དག་གི་སྤྱོད་པ་ལ་ཞེ་
ཐག་པ་ནས་ཉེས་པར་བཟུང་སྟེ་ལོག་རྟོག་བྱེད་པ་དང་། སྐྱོན་བརྗོད་
སོགས་གཏན་ནས་མི་སྨྲ་བ་རྒྱལ་སྲས་རྣམས་ཀྱི་ལག་ལེན་ཡིན། ཞེས་
པའོ༑ །
སྦྱིན་བདག་གི་ཁྱིམ་ལ་ཆགས་པ་སྤོང་དགོས་པ་སྟོན་པ་ནི།
རྩ་བ། རྙེད་བཀུར་དབང་གིས་ཕན་ཚུན་རྩོད་འགྱུར་ཞིང༌། །
ཐོས་བསམ་བསྒོམ་པའི་བྱ་བ་ཉམས་འགྱུར་པས། །
མཛའ་བཤེས་ཁྱིམ་དང་སྦྱིན་བདག་ཁྱིམ་རྣམས་ལ། །
ཆགས་པ་སྤོང་བ་རྒྱལ་སྲས་ལག་ལེན་ཡིན། །
ཞེས་པ་སྟེ། རྙེད་པ་དང་( ༢༤བ) བཀུར་སྟི་ལ་ཆགས་པའི་དབང་
གིས་ཆོས་པ་ཕན་ཚུན་སྦྱིན་བདག་གི་བསྙེན་བཀུར་བཟང་ངན་དང་།
རྙེད་པ་ཆེ་ཆུང་སོགས་ཀྱི་ཆེད་དུ་རྩོད་པར་འགྱུར་ཞིང་། དེ་ལ་བརྟེན་
ང་གཞན་གྱི་ཐོས་བསམ་སྒོམ་གསུམ་གྱི་མཚོན་པའི་འཆད་ཉན་
དང་སྒོམ་སྒྲུབ་སོགས་ཀྱི་ཆོས་སྤྱོད་བཟང་པོའི་བྱ་བ་ཉམས་པར་
ནས་རང་གཞན་

1འགྱུར་བས་མཛའ་བཤེས་ཀྱི་ཁྱིམ་དང་སྦྱིན་བདག་གི་ཁྱིམ་རྣམས་ལ་
ཆགས་པ་སྤོང་བ་རྒྱལ་སྲས་རྣམས་ཀྱི་ལག་ལེན་ཡིན། ཞེས་པའོ། །
ཚིག་རྩུབ་སྤོང་དགོས་པར་སྟོན་པ་ནི།
རྩ་བ། རྩུབ་པོའི་ཚིག་གིས་གཞན་སེམས་འཁྲུག་འགྱུར་ཞིང༌། །
རྒྱལ་བའི་སྲས་ཀྱི་སྤྱོད་ཚུལ་ཉམས་འགྱུར་བས། །
དེ་ཕྱིར་གཞན་གྱི་ཡིད་དུ་མི་འོང་བའི། །
ཚིག་རྩུབ་སྤོང་བ་རྒྱལ་སྲས་ལག་ལེན་ཡིན། ། jaarzomཞེས་གསུངས་ཏེ། · གང་ཟག་ཆེ་ཆུང་སུ་ཡིན་ཀྱང་མཚང་འབྲུ་བ་
སོགས་རྩུབ་པོའི་ཚིག་གིས་གཞན་ཕ་རོལ་པོ་དེའི་སེམས་རྒྱུད་འཁྲུག་
པར་འགྱུར་ཞིང་། ། དེ་ལ་བརྟེན་ནས་རང་ཉིད་ཀྱང་རྒྱལ་བའི་སྲས་ཀྱི་
སྤྱོད་ཚུལ་བཟང་པོ་ལས་ཉམས་པར་འགྱུར་བས། དེ་ཡི་ཕྱིར་ན་གང་
ཟག་གཞན་གྱི་ཡིད་དུ་མི་འོང་ཞིང་སེམས་ལ་གནོད་པར་གྱུར་པའི་
ཚིག་ངན་པ་སྤོང་བ་ནི་རྒྱལ་སྲས་ལག་ལེན་ཡིན། ཞེས་པའོ། །
དེར་ཡང་མ་ཟད་ཉོན་མོངས་པ་རྣམས་སྤོང་དགོས་པར་སྟོན་པ་ནི།
རྩ་བ། ཉོན་མོངས་གོམས་ན་གཉེན་པོས་ཟློག་དཀའ་བས། །
དྲན་ཤེས་སྐྱེས་བུས་གཉེན་པོའི་མཚན་བཟུང་བས།
ཆགས་སོགས་ཉོན་མོངས་དང་པོ་སྐྱེས་མ་ཐག །
འབུར་འཇོམས་བྱེད་པ་རྒྱལ་སྲས་ལག་ལེན་ཡིན། །
ཞེས་པ་སྟེ། འདོད་ཆགས། ཞེ་སྡང་། གཏི་མུག །ང་རྒྱལ། སེར་སྣ།
ཕྲག་དོག་སོགས་ཉོན་མོངས་པ་རྣམས་སྐྱེ་བ་ལ་རིམ་གྱིས་གོམས་ན་དེ་
ལྟ་བུའི་ལས་དང་པོ་( ༢༥ན) བས་མི་སྡུག་བསྒོམ་པ་དང་། བྱམས་པ་

དང་༑ རྟེན་འབྲེལ་ལ་སོགས་པའི་སོ་སོའི་གཉེན་པོས་གདོང་ནས་
བཟློག་པ་ཞིག་དཀའ་བས། དུས་རྒྱུན་དུ་དྲན་པ་ཤེས་བཞིན་གྱི་སྐྱེས་
བུས་རང་རང་སོ་སོའི་སྒོས་ཀྱི་གཉེན་པོའི་མཚོན་ཆ་བཟུང་ནས
ཆགས་སྡང་སོགས་ཉོན་མོངས་པ་རྣམས་ངོས་ཟིན་པར་བྱས་ཏེ་དང་
པོ་སྐྱེས་མ་ཐག་ནས་དང་དུ་མི་ལེན་ཅིང་། ཚུལ་མིན་ཡིད་བྱེད་ཀྱི་
གསོས་མི་འདེབས་པར་འབུར་འཇོམས་བྱེད་པ་ནི་རྒྱལ་སྲས་ལག་ལེན་
ཡིན༑ །ཞེས་པའོ། །
དྲན་ཤེས་དང་ལྡན་པའི་སྒོ་ནས་གཞན་དོན་སྒྲུབ་དགོས་པར་སྟོན་
པ་ནི།
རྩ་བ། མདོར་ན་གང་དུ་སྤྱོད་ལམ་ཅི་བྱེད་ཀྱང༌། །
རང་གི་སེམས་ཀྱི་གནས་སྐབས་ཅི་འདྲ་ཞེས། །
རྒྱུན་དུ་དྲན་དང་ཤེས་བཞིན་ལྡན་པ་ཡིས། །
གཞན་དོན་བསྒྲུབ་པ་རྒྱལ་སྲས་ལག་ལེན་ཡིན། ། 
ཞེས་གསུངས་ཏེ། མདོར་བསྡུ་ན་གནས་གང་དུ་རང་གི་སྒོ་གསུམ་
གྱི་སྤྱོད་ལམ་ཅི་བྱེད་ཀྱང་རང་གི་སེམས་ཀྱི་འཆར་སྒོ་གནས་སྐབས་སུ་
ཅི་འདྲ་ཞིག་འདུག །ལུས་ངག་གི་བྱ་བ་དགེ་བའམ་སྡིག་པ་ཅི་འདྲ་ལ་
འཇུག་པར་འདུག །འདི་བྱ་རུང་། འདི་མི་རུང་ཞེས་དུས་རྒྱུན་དུ་དྲན་
པ་དང་ཤེས་བཞིན་གྱི་གཉེན་པོ་དང་ལྡན་པ་ཡི་སྒོ་ནས་གཞན་གྱི་དོན་
ཉིན་མཚན་ཀུན་ཏུ་སྒྲུབ་པ་ལས་མི་འདའ་བ་རྒྱལ་སྲས་རྣམས་ཀྱི་ལག་
ལེན་ཡིན། ཞེས་པའོ། །
དེ་ལྟ་བུའི་སྒོ་གསུམ་གྱི་དགེ་བ་ཐམས་ཅད་ལོག་ལྟ་དང་ཁོང་ཁྲོ་

སོགས་ཀྱིས་མི་འཇོམས་པའི་ཆེད་དུ་རྫོགས་པའི་བྱང་ཆུབ་ཏུ་བསྔོ་
དགོས་པར་སྟོན་པ་ནི།
རྩ་བ། དེ་ལྟར་བརྩོན་པས་བསྒྲུབ་པའི་དགེ་བ་རྣམས། །
མཐའ་ཡས་འགྲོ་བའི་སྡུག་བསྔལ་བསལ་བྱའི་ཕྱིར། །
འཁོར་གསུམ་རྣམ་པར་དག་པའི་ཤེས་རབ་ཀྱིས།
བྱང་ཆུབ་བསྔོ་བ་རྒྱལ་སྲས་ལག་ལེན་ཡིན། །
ཞེས་( ༢༥བ) གསུངས་ཏེ། དེ་ལྟར་གོང་དུ་བཤད་པ་བཞིན་བྱང་
ཆུབ་ཀྱི་སེམས་ཀྱི་སྒོ་ནས་རྒྱལ་བའི་སྲས་པོ་བྱང་ཆུབ་སེམས་དཔའ་
ས་ཀྱི་ལག་ལེན་གྱི་རིམ་པ་འདི་དག་གུས་སྦྱོར་དང་། རྟག་སྦྱོར་གྱི་
བརྩོན་འགྲུས་རྒྱུན་མི་འཆད་པས་ལེགས་པར་བསྒྲུབས་པའི་དགེ་བ་
རྣམས༑ ནམ་མཁའ་བཞིན་དུ་མཐའ་ཡས་ཤིང་མུ་མེད་པའི་རིགས་
དྲུག་གི་འགྲོ་བའི་སྡུག་བསྔལ་རྒྱ་ཆེན་པོ་རྣམས་མྱུར་དུ་བསལ་བར་བྱ་
རྣམས་ཀྱི་ལག
བའི་ཕྱིར་དུ། བསྔོ་བྱའི་དགེ་བ། བསྔོ་མཁན་རྩོམ་པ་པོ་རང་ཉིད། བསྔོ་
བའི་ངོ་བོ་སྟེ་འཁོར་གསུམ་མི་དམིགས་པར་རྣམ་པར་དག་པའི་ཤེས་
རབ་ཀྱིས་རྫོགས་པའི་བྱང་ཆུབ་ཀྱི་རྒྱུར་བསྔོ་བ་ནི་རྒྱལ་བའི་སྲས་པོ་
བྱང་ཆུབ་སེམས་དཔའ་ཐམས་ཅད་ཀྱི་ལག་ལེན་ཡིན། ཞེས་པའོ། །
མཇུག་གི་དོན་ལ་བཞི་ལས། དང་པོ་གང་གི་དོན་དུ་བརྩམས་པའི་
དགོས་པ་སྟོན་པ་ནི།
རྩ་བ། མདོ་རྒྱུད་བསྟན་བཅོས་རྣམས་ལས་གསུངས་པའི་དོན། །
དམ་པ་རྣམས་ཀྱི་གསུང་གི་རྗེས་འབྲངས་ནས། །
རྒྱལ་སྲས་རྣམས་ཀྱི་ལག་ལེན་སུམ་ཅུ་བདུན། །

རྒྱལ་སྲས་ལམ་ལ་སློབ་འདོད་དོན་དུ་བཀོད། །
ཅེས་པ་སྟེ། རྒྱལ་བའི་བཀའ་དྲི་མ་མེད་པ་མདོ་སྡེ་དང་། རྒྱུད་སྡེ་
རིན་པོ་ཆེ་རྣམས་དང་དེ་དག་གི་དགོངས་པ་འགྲེལ་བའི་བསྟན་
བཅོས་རྣམས་ལས་གསུངས་པའི་དོན་བྱང་ཆུབ་ལམ་གྱི་རིམ་པ་དང་།
ཐེག་པ་ཆེན་པོའི་བློ་སྦྱོང་གི་བརྒྱུད་པའི་བླ་མ་དམ་པ་གོང་མ་རྣམས་
ཀྱི་གསུང་གི་རྗེས་སུ་འབྲང་ནས་རྒྱལ་( ༢༦ན) བའི་སྲས་པོ་བྱང་ཆུབ་
སེམས་དཔའ་རྣམས་ཀྱི་ལག་ལེན་ཆེ་ལོང་རྣམས་ཕྱོགས་གཅིག་ཏུ་
བསྡུས་པ་ཤོ་ལོ་ཀ་སུམ་ཅུ་རྩ་བདུན་པོ་འདི་དག་རྒྱལ་པའི་སྲས་ཀྱི་
ཟབ་པ་དང་རྒྱ་ཆེ་བའི་ལམ་ལ་སློབ་པར་འདོད་པའི་སྐལ་ལྡན་གྱི་
གདུལ་བྱ་རྣམས་ཀྱི་དོན་དུ་བདག་གིས་བཀོད་པ་ཡིན་ནོ། །ཞེས་པའོ། །
གཉིས་པ་དེ་ལྟར་བརྩམས་ཟིན་པ་འདི་དག་རྒྱལ་སྲས་ཀྱི་ལག་ལེན་
འཁྲུལ་མེད་ཡིན་པར་སྟོན་པ་ནི།
རྩ་བ། བློ་གྲོས་དམན་ཞིང་སྦྱངས་པ་ཆུང་བའི་ཕྱིར། །
མཁས་པ་དགྱེས་པའི་སྡེབ་སྦྱོར་མ་མཆིས་ཀྱང༌། །
མདོ་དང་དམ་པའི་གསུང་ལ་བརྟེན་པའི་ཕྱིར། །
རྒྱལ་སྲས་ལག་ལེན་འཁྲུལ་མེད་ལགས་པར་བསམ། །
ཞེས་པ་སྟེ། རྩོམ་པ་པོ་བདག་སྐྱེས་ཐོབ་ཀྱི་བློ་གྲོས་དམན་ཞིང་
གསུང་རབ་ལ་སྦྱངས་པ་ཆུང་བའི་ཕྱིར་མདོ་སྔགས་རིག་གནས་མཐའ་
དག་ལ་སྦྱངས་པ་ཆེ་བའི་མཁས་པ་རྣམ་དཔྱོད་ཅན་རྣམས་མགུ་བ་སྟེ་
དགྱེས་པ་བསྐྱེད་པའི་ཚིག་གི་སྡེབ་སྦྱོར་ལེགས་པོ་མ་མཆིས་པར་
བདག་ཅག་གི་སྟོན་པ་མཉམ་མེད་ཤཱཀྱའི་རྒྱལ་པོས་གསུངས་པའི་མདོ་

སྡེ་དང་། ཤིང་རྟ་ཆེན་པོ་རྣམ་གཉིས་སོགས་འཕགས་བོད་ཀྱི་མཁས་
གྲུབ་དམ་པ་དུ་མའི་གསུང་ལ་བརྟེན་ནས་སྨྲ་བའི་ཕྱིར་ན་རྒྱལ་སྲས་
རྣམས་ཀྱི་ལག་ལེན་མ་ནོར་བ་འཁྲུལ་བའི་དྲི་མ་ཕྲ་མོ་ཙམ་ཡང་མེད་
པ་ཡིན་ལགས་པར་སྙམ་པ་མཆིས་སོ། །ཞེས་པའོ། ། 
གསུམ་པ་འགལ་བ་དང་མ་འབྲེལ་བ་སོགས་ཀྱི་ནོངས་པ་བཟོད་
པར་གསོལ་བ་ནི།
རྩ་བ། འོན་ཀྱང་རྒྱལ་སྲས་སྤྱོད་པ་རླབས་ཆེན་རྣམས། །
བློ་དམན་བདག་འདྲས་གཏིང་དཔག་དཀའ་བའི་ཕྱིར། །
འགལ་དང་མ་འབྲེལ་ལ་སོགས་ཉེས་པའི་ཚོགས། །
དམ་པ་རྣམས་ཀྱི་བཟོད་པ་མཛད་དུ་གསོལ། །
ཞེས་པ་( ༢༦བ) སྟེ། འོན་ཀྱང་རྒྱལ་བའི་སྲས་པོ་རྣམས་ཀྱི་བྱ་
དཀའ་བའི་སྤྱོད་པ་རླབས་ཆེན་རྒྱ་མཚོ་དང་འདྲ་བ་རྣམས་བློ་དམན་
བདག་འདྲ་བས་གཏིང་དང་མཐའ་དཔག་པར་བཀའ་བའི་ཕྱིར། སྔ་
ཕྱིའི་ཚིག་འགལ་བ་དང་། བརྗོད་བྱ་རྗོད་བྱེད་དང༌། གཞུང་གོང་འོག་
མ་འབྲེལ་བ་ལ་སོགས་པ་ཉེས་པའི་ཚོགས་མཆིས་སྲིད་ན་དཔང་དུ་
གྱུར་པའི་སྐྱེས་བུ་དམ་པ་ཚད་ཐུབ་རྣམས་ཀྱི་མི་ཁྲེལ་བར་བཟོད་པར་
མཛད་དུ་གསོལ། ཞེས་པའོ། །
བཞི་པ་བརྩམས་པའི་དགེ་བ་བསྔོ་བ་ནི།
རྩ་བ། དེ་ལས་བྱུང་བའི་དགེ་བས་འགྲོ་བ་ཀུན། །
དོན་དམ་ཀུན་རྫོབ་བྱང་ཆུབ་སེམས་མཆོག་གིས། །
སྲིད་དང་ཞི་བའི་མཐའ་ལ་མི་གནས་པའི། །

སྤྱན་རས་གཟིགས་མགོན་དེ་དང་མཚུངས་པར་ཤོག །
ཅེས་གསུངས་ཏེ། དོན་ནི། དེ་ལྟར་རྒྱལ་སྲས་བྱང་ཆུབ་སེམས་
དཔའ་རྣམས་ཀྱི་ལག་ལེན་རྣམས་དམར་ཁྲིད་ཀྱི་ཚུལ་དུ་གསལ་བར་
སྟོན་པའི་བསྟན་བཅོས་བརྩམ་པ་ལས་བྱུང་བའི་དགེ་བ་ཇི་སྙེད་
བསགས་པའི་མཐུ་ལ་བརྟེན་ནས་ནམ་མཁའི་མཐའ་དང་མཉམ་པའི་
མ་རྒན་འགྲོ་བ་སེམས་ཅན་ཀུན་ཀྱང་དོན་དམ་བྱང་ཆུབ་ཀྱི་སེམས་
དང་༑ ཀུན་རྫོབ་བྱང་ཆུབ་ཀྱི་སེམས་མཆོག་གི་ཉམས་ལེན་ཀྱི་སྒོ་ནས་
སྲིད་པ་འཁོར་བའི་མཐའ་དང་ཞི་བ་མྱང་འདས་ཀྱི་མཐའ་ལ་མི་
གནས་པར་ནམ་མཁའ་ཇི་སྲིད་ཀྱི་བར་དུ་སེམས་ཅན་ཐམས་ཅད་ཀྱི་
དོན་ལྷུན་གྲུབ་རྒྱུན་མི་འཆད་པར་མཛད་པའི་སྤྱན་རས་གཟིགས
མགོན་དེ་ཉིད་དང་མཚུངས་པར་ཤོག་ཅིག །ཅེས་པའོ། །
མཛད་བྱང་ནི། ཅེས་པ་འདི་རང་གཞན་ལ་ཕན་པའི་དོན་དུ། ལུང་
དང་རིགས་པ་སྨྲ་བའི་བཙུན་པ་ཐོགས་མེད་ཀྱིས་དངུལ་ཆུ་རིན་ཆེན་
ཕུག་ཏུ་སྦྱར་བའོ། །ཞེས་པ་( ༢༧ན) སྟེ་གོ་སླའོ། །དེ་ལྟར་ན་རྒྱལ་སྲས་
ལག་ལེན་གྱི་ཚིག་འགྲེལ་ཙམ་ཞིག་བཤད་ཟིན་ཏོ། །འདིར་སྨྲས་པ།
རྒྱལ་ཀུན་སྙིང་རྗེའི་རང་གཟུགས་སྤྱན་རས་གཟིགས། །
གང་འཚམས་ཐབས་མཁས་རྒྱལ་སྲས་མཛད་པ་ཅན། །
མཁྱེན་རབ་ཐོགས་མེད་བཤེས་གཉེན་སྐུར་བསྟན་པ། །
བཟང་པོ་དཔལ་ཞེས་གངས་ཅན་ལྗོངས་སུ་གྲགས། །
རྒྱལ་སྲས་སྤྱོད་ལ་སློབ་ཚུལ་ལག་ལེན་ཀུན། ། 
འབགས་ལ་དམར་ཁྲིད་ཚུལ་དུ་སྟོན་པ་ཡི། །

གོ་སླ་འཇུག་བདེའི་ལེགས་བཤད་འདི་ལྟ་བུ། །
རྗེས་འཇུག་སྐལ་བཟང་ཀུན་ལ་མིག་བཞིན་གཅེས། །
རླབས་ཆེན་བྱང་ཆུབ་སེམས་བསྐྱེད་གསེར་གྱི་གྲུ། །
ཕྱིན་དྲུག་བ་དན་དཀར་པོ་གཡོ་བ་ལ།
བརྟེན་ནས་ཀུན་མཁྱེན་རྒྱ་མཚོ་ཆེན་པོ་དེར། །
འཇུག་པར་འདོད་རྣམས་ཚུལ་འདི་མཉན་པར་རིགས། །
ཉམ་ཆུང་བློ་གྲོས་སྦྲང་བུའི་གཤོག་རྩལ་གྱིས། །
དམ་པའི་དགོངས་ཟབ་རྒྱ་ཆེན་ནམ་མཁའི་མཐའ། །
ཀླ་ཐང་
།
གཞན་ཕན་སེམས་ཀྱི་ཚིགས་འགྲེལ་ཙམ་ཞིག་གིས། །
འདི་ནི་དམ་པའི་གསུང་དང་བསྟུན་མོད་ཀྱི། །
མ་རྟོགས་ལོག་རྟོག་དྲི་མས་སྦགས་པ་རྣམས། །
མ་གྱུར་མཁའ་མཉམ་འགྲོ་བའི་སྡིག་ལྟུང་དང་། །
ལྷན་ཅིག་བཤགས་སོ་བྱང་ཞིང་དག་གྱུར་ཅིག །
གྲངས་མེད་བསྐལ་བར་མཚན་ཙམ་ཐོས་དཀའ་བ། །
ཐེག་པ་ཆེན་པོའི་བཤད་སྒྲུབ་བསྟན་པའི་སྲོལ། །
སྙིང་སྟོབས་ཆེན་པོས་འཛིན་ཅིང་སྤེལ་མཛད་པའི། །
རྒྱལ་སྲས་རྣམ་ཐར་མཆོག་ལ་འཇུག་གྱུར་ཅིག ། །
ཚེ་རབས་ཀུན་ཏུ་དལ་འབྱོར་རྟེན་ཐོབ་ཅིང་། །
གཟུངས་( ༢ ༧བ) སྤོབས་ཤེས་རབ་ཕུན་སུམ་ཚོགས་པ་ཡིས། །
རྒྱལ་བའི་ལུང་རྟོགས་དམ་ཆོས་ཀུན་བཟུང་སྟེ། །

མཁའ་མཉམ་སྐྱེ་རྒུའི་མགོན་དུ་འགྱུར་བར་ཤོག །
ཅེས་རྒྱལ་སྲས་ལག་ལེན་གྱི་ཚིག་འགྲེལ་མདོར་བསྡུས་སྐལ་བཟང་རྒྱལ་སྲས་བྱེ་བའི་
འཇུག་ངོགས་ཞེས་བྱ་བ་འདི་ནི། བསྟན་པ་དང་གྲུབ་མཐའ་ཀུན་ལ་རིས་སུ་མ་ཆད་པའི་ཐོས་
བསམ་སྒོམ་སྒྲུབ་སོགས་ལ་བརྩོན་པར་རོང་པོ་ཨ་འཕང་སྤྲུལ་པའི་སྐུ་རིན་པོ་ཆེ་པདྨ་ཚེ་
དབང་རྒྱ་མཚོ་ནས་ཡང་ཡང་བསྐུལ་བའི་ཐུགས་འདུན་བཞིན་དུ། ཡུལ་མདོ་སྨད་ཀྱི་ལྗོངས་
འདིར་ཉི་ཟླ་ལྟར་ཡོངས་སུ་གྲགས་པའི་མཁས་གྲུབ་དམ་པ་དུ་མའི་གསུང་གི་བདུད་རྩི་ཐོབ་
པའི་བཙུན་གཟུགས་འདུ་ཤེས་གསུམ་པ་འཇམ་དབྱངས་ཐུབ་བསྟན་རྒྱ་མཚོས་རེབ་གོང་
སྟོད་ཀྱི་སྒྲུབ་གནས་དཀར་པོ་གཤོང་བཀྲ་ཤིས་ཆོས་རྫོང་ནས་དྲག་པོ་ལྕགས་སྤྲེལ་གྱི་ལོ་
དགུན་མཚམས་ཀྱི་སྐབས་སུ་སྦྱར་བའི་ཡི་གེ་པ་ནི་དད་གུས་རྣམ་དཔྱོད་ཕུན་སུམ་ཚོགས་པ་
དབུ་མཛད་དགེ་སློང་ཐུབ་བསྟན་རྒྱ་མཚོས་བགྱིས་པ་འདི་ཡང་ཐེག་པ་ཆེན་པོའི་བ ཤད་སྒྲུབ་
ཀྱི་བསྟན་པ་འཇིག་རྟེན་གསུམ་ན་ཉི་མ་དང་ཟླ་བ་ལྟར་གསལ་བའི་རྒྱུར་གྱུར་ཅིག། །།སརྦ་
མངྒ་ལཾ།། །།

༄༅། །རྒྱལ་སྲས་ལག་ལེན་གྱི་འགྲེལ་པ་གཞུང་དང༌
གདམས་ངག་ཟུང་འཇུག་བདུད་རྩིའི་
བུམ་བཟང་ཞེས་བྱ་བ་
བཞུགས་སོ། །
སྙིང་སྟོབས་ཆེན་པོས་མཁའ་ཁྱབ་འགྲོ་བ་ཀུན། །བྱང་ཆུབ་ཆེན་
པོར་བཀྲི་བའི་ཁུར་ཁྱེར་ནས། །གོ་འཕང་ཆེན་པོར་བྱོན་དང་འབྱོན་
འགྱུར་བའི། །དཔའ་བོ་ཆེན་པོ་སྲས་དང་བཅས་ལ་འདུད། །རྟག་ཏུ་
ཐུགས་རྗེ་ཆེན་པོའི་སྤྱན་རས་ཀྱིས། །འགྲོ་ལ་གཟིགས་པའི་དམ་བཅའ་
མི་འདོར་བའི། །འཕགས་པ་མཆོག་དེའི་རྣམ་རོལ་ཆོས་ཀྱི་རྗེ། །རྒྱལ་
སྲས་ཐོགས་མེད་ཞབས་ལ་གུས་ཕྱག་འཚལ། །རྒྱལ་དང་རྒྱལ་བའི་སྲས་
པོ་ཇི་སྙེད་ཀུན། །གཤེགས་ཤིང་གཤེགས་པར་འགྱུར་བའི་འཇུག་
ངོགས་མཆོག །བདེ་ནས་བདེ་བར་བགྲོད་པའི་ལམ་བཟང་དེའི། །ལག་
ལེན་ལག་ཏུ་བསྟར་ཚུལ་འདི་ན་འཆད། །
དེ་ལ་རྒྱལ་བའི་སྲས་པོ་ཐོགས་མེད་བཟང་པོ་དཔལ་གྱིས་མཛད་
པའི་རྒྱལ་སྲས་ལག་ལེན་འདི་འཆད་པ་ལ་གསུམ། མཆོད་པར་བརྗོད་
ཅིང་རྩོམ་པར་དམ་བཅའ་བ། བརྩམ་བྱ་བསྟན་བཅོས་ཀྱི་རང་བཞིན།
མཇུག་གི་དོན་བསྡུས་པའོ། །
དང་པོ་ལ་གཉིས། མཆོད་པར་བརྗོད་པ། རྩོམ་པར་དམ་བཅའ་
བའོ༑ །དང་པོ་ལ་བསྟན་བཤད་གཉིས་ལས། དང་པོ་ནི།
རྩ་བ། ན་མོ་ལོ་ཀི་ཤྭ་རཱ་ཡ།

ཞེས་གསུངས། དོན་ནི། འཇིག་རྟེན་དབང་ཕྱུག་ལ་ཕྱག་འཚལ་ལོ། །
ཞེས་པའོ། །
གཉིས་པ་ནི།
རྩ་བ། གང་གིས་ཆོས་ཀུན་འགྲོ་འོང་མེད་གཟིགས་ཀྱང༌། །
འགྲོ་བའི་དོན་ལ་གཅིག་ཏུ་བརྩོན་མཛད་པའི། །
བླ་མ་མཆོག་དང་སྤྱན་རས་གཟིགས་མགོན་ལ། །
རྟག་ཏུ་སྒོ་གསུམ་གུས་པས་ཕྱག་འཚལ་ལོ། །
ཞེས་གསུངས། དོན་ནི། མཁྱེན་པའི་ཡེ་ཤེས་གང་གིས་ཤེས་བྱའི་
ཆོས་ཀུན་འགྲོ་འོང་རྟག་ཆད་ཡོད་མེད་ཅིག་ཐ་དད་སོགས་སྤྲོས་པའི་
མཐའ་བརྒྱད་གང་དུའང་གྲུབ་པ་མེད་པའི་གནས་ལུགས་དེ་ཁོ་ན་
ཉིད་ཇི་ལྟ་བར་གཟིགས་ཀྱང༌། བརྩེ་བ་སྙིང་རྗེ་ཆེན་པོའི་དབང་གིས་
འགྲོ་བའི་དོན་ལ་མཐའ་གཅིག་ཏུ་བརྩོན་པར་མཛད་པའི་བླ་མ་
མཆོག་རང་ལ་ཐེག་ཆེན་གྱི་ལམ་སྟོན་པ་པོ་དང༌། སངས་རྒྱས་ཐམས་
ཅད་ཀྱི་སྙིང་རྗེའི་རང་གཟུགས་འཕགས་པ་སྤྱན་རས་གཟིགས་ཞེས་
འགྲོ་བ་མགོན་མེད་རྣམས་ཀྱི་མགོན་དུ་གྱུར་པ་དབྱེར་མི་ཕྱེད་པ་དེ་ལ།
དུས་རྟག་ཏུ་སྒོ་གསུམ་གུས་པས་བཏུད་དེ་ཕྱག་འཚལ་ལོ། །ཞེས་པའོ། །
གཉིས་པ་ནི།
རྩ་བ། ཕན་བདེའི་འབྱུང་གནས་རྫོགས་པའི་སངས་རྒྱས་རྣམས། །
དམ་ཆོས་བསྒྲུབས་ལས་བྱུང་སྟེ་དེ་ཡང་ནི། །
དེ་ཡི་ལག་ལེན་ཤེས་ལ་རག་ལས་པས། །
རྒྱལ་སྲས་རྣམས་ཀྱི་ལག་ལེན་བཤད་པར་བྱ། །

ཞེས་གསུངས། དོན་ནི། གནས་སྐབས་ཀྱི་ཕན་པ་དང་། མཐར་ཐུག་
གི་བདེ་བའི་འབྱུང་གནས་སུ་གྱུར་པའི་རྫོགས་པའི་སངས་རྒྱས་རྣམས་
རྒྱུ་གང་ལས་བྱུང་ན། སློབ་པ་ལམ་གྱི་གནས་སྐབས་སུ་ཐེག་པ་ཆེན་
པོའི་དམ་པའི་ཆོས་ཚུལ་བཞིན་དུ་བསྒྲུབས་པ་ལས་བྱུང་བ་ཁོ་ན་སྟེ།
དེ་ཡང་ཇི་ལྟར་ཞེ་ན། དེ་ནི་ཐོག་མར་སྙིང་རྗེ་ཆེན་པོའི་རྩ་བ་ཅན་གྱི་
སེམས་བསྐྱེད་ཅིང་། དེ་ནས་སྦྱིན་སོགས་ཐབས་ཀྱི་ཆ་དང༌་། ། ཆོས་
རྣམས་རང་བཞིན་མེད་པར་རྟོགས་པའི་ཤེས་རབ་ཀྱི་ཆ་སྟེ་ཕྱིན་དྲུག་
གིས་བསྡུས་པའི་ཚོགས་གཉིས་གསོག་ཚུལ་སོགས་དེའི་ལག་ལེན་ཤེས་
པ་ཁོ་ན་ལ་རག་ལས་པས་ན། སངས་རྒྱས་འཐོབ་ཕྱིར་དུ་ཐེག་ཆེན་གྱི་
ལམ་ལ་སློབ་པར་འདོད་པ་རྣམས་ཀྱི་དོན་དུ་རྒྱལ་སྲས་རྣམས་ཀྱིས་
བསམ་སྤྱོད་ལ་སློབ་ཚུལ་གྱི་ལག་ལེན་ཐེག་ཆེན་བྱང་ཆུབ་སེམས་
དཔའི་སྡེ་སྣོད་དགོངས་འགྲེལ་དང་བཅས་པ་ལས་འབྱུང་བ་རྣམས་
བཤད་པར་བྱའོ་ཞེས་དམ་བཅའ་མཛད་པའོ། །དེ་ལྟར་ཡང་རྣམ་སྣང་
མངོན་བྱང་ལས། གསང་བ་པའི་བདག་པོ་ཐམས་ཅད་མཁྱེན་པའི་ཡེ་
ཤེས་ནི་སྙིང་རྗེའི་རྩ་བ་ལས་བྱུང་བ་ཡིན། བྱང་ཆུབ་ཀྱི་སེམས་ཀྱི་རྒྱུ་
ལས་བྱུང་བ་ཡིན། ཐབས་ཀྱིས་མཐར་ཕྱིན་པ་ཡིན་ནོ། །ཞེས་དང༌།
རིན་ཆེན་ཕྲེང་བ་ལས། བདག་ཉིད་དང་ནི་འཇིག་རྟེན་འདིས། །བླ་
མེད་བྱང་ཆུབ་འཐོབ་འདོད་ན། །དེ་ཡི་རྩ་བ་བྱང་ཆུབ་སེམས། །རི་
དབང་རྒྱལ་པོ་ལྟར་བརྟན་དང༌། །ཕྱོགས་མཐས་གཏུགས་པའི་སྙིང་རྗེ་
དང་༑ །གཉིས་ལ་མི་རྟེན་ཡེ་ཤེས་ལགས། །ཞེས་གསུངས། སེམས་དཔའ་
ཆེན་པོ་འདིས་རྒྱལ་སྲས་རྣམས་ཀྱི་ལག་ལེན་གཞན་ལ་འཆད་ནུས་

པའི་རྒྱུ་མཚན་ནི། བཤེས་གཉེན་དུ་མ་བསྟེན་ཞིང་ཐེག་ཆེན་གྱི་གཞུང་
ལུགས་རྒྱ་མཚོ་ལྟ་བུ་ལ་མཁས་པར་སྦྱངས་པ་དང་། ལྷག་པའི་ལྷས་
ཞལ་གཟིགས་པ་སོགས་བསྟན་བཅོས་འདི་ལྟ་བུ་རྩོམ་པའི་རྒྱུ་ཚོགས་
ཐམས་ཅད་ཚང་བ་དང་། ཁྱད་པར་རང་ཉིད་ཀྱིས་རྒྱལ་སྲས་ཀྱི་སྤྱོད་
པ་རྣམས་ལ་ཚུལ་བཞིན་བསླབ་པར་མཛད་པའི་ཚུལ་སོགས་རྣམ་ཐར་
ལས་འབྱུང་བ་ལྟར་གྱི་ཕྱིར་རོ། །
གཉིས་པ་བསྟན་བཅོས་ཀྱི་རང་བཞིན་ལ་གཉིས། སྔོན་འགྲོ་ཆོས་ལ་
འཇུག་ཚུལ། དངོས་གཞི་སྐྱེས་བུ་གསུམ་གྱི་ལམ་བསྟན་པའོ། །
དང་པོ་ལ་བདུན་ལས། དང་པོ་རྙེད་དཀའི་དལ་འབྱོར་དོན་ཡོད་
པར་བྱ་བ་ནི།
རྩ་བ། དལ་འབྱོར་གྲུ་ཆེན་རྙེད་དཀའ་ཐོབ་དུས་འདིར། །
བདག་གཞན་འཁོར་བའི་མཚོ་ལས་བསྒྲལ་བྱའི་ཕྱིར། །
ཉིན་དང་མཚན་དུ་གཡེལ་བ་མེད་པ་ནི། །
ཉན་སེམས་སྒོམ་པ་རྒྱལ་སྲས་ལག་ལེན་ཡིན། །
ཞེས་གསུངས། །དོན་ནི། མི་ཁོམ་པའི་གནས་བརྒྱད་དུ་མ་སྐྱེས་པའི་
དལ་བ་བརྒྱད་དང་། ཆོས་སྒྲུབ་པའི་མཐུན་རྐྱེན་རང་ངོས་ནས་ཚང་
བའི་རང་འབྱོར་ལྔ་དང་། གཞན་ངོས་ནས་ཚང་བའི་གཞན་འབྱོར་ལྔ་
སྟེ་འབྱོར་བ་བཅུ་ཚང་བའི་ལུས་རྟེན་གྲུ་ཆེན་པོ་ལྟ་བུ་འདི། དཔེ
གྲངས་རྒྱུ་གསུམ་གྱི་སྒོ་ནས་རྙེད་དཀའ་ཞིང་། རྙེད་ན་དོན་ཆེན་པོ་
པའི་དུས་འདིར་དོན་མེད་དང་དོན་ཆུང་གི་སྒོ་ནས་ཆུད་ཟོས་སུ་མི་

གཏོང་བར་བདག་གཞན་ཐམས་ཅད་འཁོར་བའི་རྒྱ་མཚོ་ཆེན་པོ་ལས་
བསྒྲལ་བར་བྱ་བའི་ཆེད་དུ། ༩ ཉིན་དང་མཚན་མོའི་གནས་སྐབས་
ཐམས་ཅད་དུ་ཅུང་ཟད་ཀྱང་གཡེལ་བ་མེད་པར་དུས་རྟག་ཏུ་ནི། ཐེག་
པ་ཆེན་པོའི་དགེ་བའི་བཤེས་གཉེན་གྱི་དྲུང་དུ་གདམས་པ་ཟབ་མོ་
ཉན་པ་དང་། དེའི་དོན་རིགས་པ་རྣམ་པ་བཞིའི་སྒོ་ནས་བརྟགས་ཤིང་
སེམས་པ་དང་། ཚུལ་བཞིན་ཡིད་ལ་བྱས་ཏེ་སྒོམ་པ་ནི་རྒྱལ་སྲས་
རྣམས་ཀྱིས་དལ་འབྱོར་ལ་སྙིང་པོ་ལེན་ཚུལ་གྱི་ལག་ལེན་ཡིན་ནོ། །
ཞེས་པའོ། །གཞན་ཡང་སྡོང་པོ་བཀོད་པ་ལས། མིར་གྱུར་པ་ཡང་རྙེད་
པ་དཀའ། དལ་བ་ཕུན་སུམ་ཚོགས་པ་རྣམ་པར་དག་པའང་རྙེད་པར་
དཀའ༑ ཞེས་སོགས་དང་། སྤྱོད་འཇུག་ལས། དལ་འབྱོར་འདི་ནི་རྙེད་
པར་ཤིན་ཏུ་དཀའ། །སྐྱེས་བུའི་དོན་སྒྲུབ་ཐོབ་པར་གྱུར་པ་ལ། །ཞེས་
དང་༑ མི་ཡི་གྲུ་ལ་རྟེན་ནས་ནི། །སྡུག་བསྔལ་ཆུ་བོ་ཆེ་ལས་སྒྲོལ། །ཞེས་
དང་༑ བཤེས་སྤྲིངས་ལས། མི་ཉིད་ཆེས་ཐོབ་དཀའ་བས་མི་དབང་
གིས༑ །དམ་ཆོས་སྤྱད་པས་དེ་འབྲས་མཆིས་པར་མཛོད། །ཅེས་གསུངས་
པ་སོགས་ཀྱི་དོན་ལྟར། འདིར་ཡང་། དལ་འབྱོར་ཞེས་པས་དལ་འབྱོར་
རང་གི་ངོ་བོ་བསྟན་ལ། གྲུ་ཆེན་ཞེས་པ་དང་། འཁོར་བའི་མཚོ་ལས་
བསྒྲལ་བྱའི་ཕྱིར། །ཞེས་པས་དལ་འབྱོར་དོན་ཆེ་བར་བསྟན་ཏེ། སྐྱེས་
བུའི་འདོད་པའི་དོན། མངོན་མཐོ་ལྷ་མི་ངེས་ལེགས་ཐར་པ། ངེས་
ལེགས་མཆོག་ཐམས་ཅད་མཁྱེན་པ་གང་བསྒྲུབ་ཀྱང་རྟེན་འདིས་སྒྲུབ་
ནུས་པའོ། །རྙེད་དཀའ་ཞེས་པས་དཔེ་གྲངས་རྒྱུ་སོགས་ཀྱི་སྒོ་ནས་རྙེད་
དཀའ་བར་བསྟན་ལ། ཉིན་དང་མཚན་དུ་གཡེལ་བ་མེད་པར་ནི། ཉན་

སེམས་སྒོམ་པ། ཞེས་པས་རྙེད་པ་ལ་སྙིང་པོ་ལེན་ཕྱིར་ཆོས་ལ་འབད་
དགོས་པ་བསྟན་ཏོ། །ད་རེས་མ་འབད་ན་ཕྱི་ནས་རྟེན་འདི་འདྲ་
འཐོབ་དཀའ་བ་ནི་རྩ་ཚིག་གིས་མ་ཟིན་ཡང་། སྤྱོད་འཇུག་ལས། གལ་
ཏེ་འདི་ལ་ཕན་པ་མ་བསྒྲུབས་ན། །ཞེས་སོགས་དང༌། གྲུ་འདི་ཕྱི་ནས་
རྙེད་དཀའ་བས། ཞེས་སོགས་ལྟར་རོ། །གཞན་ཡང་མཉམ་མེད་ཇོ་བོ་
ཆེན་པོ་ཨ་ཏི་ཤས། དལ་འབྱོར་ཕུན་སུམ་ཚོགས་པའི་ལུས། །ཤིན་ཏུ་
རྙེད་དཀའ་རྙེད་གྱུར་ཅིང་། །ཕྱིས་ཀྱང་ཤིན་ཏུ་རྙེད་དཀའ་བས། །སྒྲུབ་
ལ་འབད་པས་དོན་ཡོད་བྱ། །ཞེས་དང༌། འབྲོམ་སྟོན་པས་ཀྱང་། རྟེན་
དལ་འབྱོར་འདི་ནི་ཤིན་ཏུ་རྙེད་པར་དཀའ། །རྗེ་སངས་རྒྱས་བསྟན་
དང་མཇལ་བ་དེ་བས་དཀོན། ། །ཁྱེད་རྙེད་དཀའི་དལ་འབྱོར་ཆུད་ཟོས་
མ་བྱེད་ཅིག །ཅེས་གསུངས་ཤིང་། སྤྱན་སྔ་བ་ལ་དལ་བ་འབྱོར་བ་མི་
ལུས་ཐོབ་པ་དྲན་ནམ་གསུངས། ཡང་། སྤྱན་སྔ་བས། དལ་འབྱོར་རྙེད་
པར་དཀའ་བ་འདི་ལ་བསམས་ན་གཉིད་ལོག་ལོང་དང་ཁམས་གསེང་
ལོང་མི་འདུག་གསུངས་ནས་ཐུགས་དམ་འབའ་ཞིག་མཛད་པའི་ལོ་
རྒྱུས་ཡོད་ལ། ཐུགས་དམ་ལ་འཇུག་རེས་ཀྱིས། གང་ཚེ་རང་དབང་
འཇུག་ཅིང་མཐུན་གནས་པ། །ཞེས་།ཞེས་སོགས་བཏོན་ནས་ཐུགས་དམ་
མཛད་དོ། །ཕུ་ཆུང་བས། དལ་འབྱོར་གྱི་ལུས་ཐོབ་ནས་དགེ་བའི་ལས་
མ་བྱས་པར་ཤི་ན་ནོར་བུ་རིན་པོ་ཆེ་རིན་ཐང་མེད་པ་ཞིག་རྙེད་ནས་
ལོངས་མ་སྤྱད་པར་སྟོར་དུ་བཅུག་པ་དང་འདྲ་ལ། སྡིག་པ་བྱས་ན་
ནོར་བུ་དུག་དང་འདྲེས་པའི་ལྷད་ཟན་རྡོག་པོ་གཅིག་ཏུ་བཙོངས་པ་
དང་འདྲ་གསུངས། པོ་ཏོ་བས། རྙེད་པར་དཀའ་ལ་འཇིག་པར་སླ་བའི་

དལ་འབྱོར་འདི་ཆུད་ཟོས་སུ་མི་བཏང་བར་ད་རེས་དོན་དང་བཅས་
ནོམ་པ་དང་བཅས་པ་ཞིག་བྱེད་དགོས་གསུངས། ཁ་རག་པས། དལ་
འབྱོར་མི་ལུས་རིན་པོ་ཆེ། །རྙེད་པར་དཀའ་བ་ཐོབ་པ་ལ། །ཐོབ་པ་
ཡལ་བར་མི་གཏོང་བར། །གཏན་གྱི་སོ་ནམ་གྱིས་ཤིག་ཨཾ། །ཞེས་དང་།
མི་ཡི་གྲུ་ལ་བརྟེན་ནས་ནི། །ཞེས་སོགས་གསུངས། ཤ་བོ་པས། འོ་སྐོལ་
དུས་ད་རེས་དལ་འབྱོར་མི་ལུས་ཐོབ། དགེ་བའི་བཤེས་གཉེན་དང་
མཇལ༑ ཐེག་པ་ཆེན་པོའི་ཆོས་དང་ཕྲད་པའི་དུས་འདིར་སྐྱེ་བ་ཕྱི་མའི་
ལམ་ལ་ཇི་འཆོས་དང་། ཐར་པ་དང་ཐམས་ཅད་མཁྱེན་པའི་རྐང་ཅི་
ཚུགས་བྱེད་དགོས། ཞེས་གསུངས། གཞན་ཡང་ཆོས་རྗེ་རྒྱལ་སྲས་རིན་
པོ་ཆེ་ཉིད་ཀྱིས། དལ་འབྱོར་རྙེད་པར་དཀའ་བས་རྙེད་ཚེ་སྙིང་པོ་
ལོངས༑ །ཞེས་དང་། དེ་བས་རང་གིས་རང་ཉིད་མི་བསླུ་བར། །ཚུལ་
གནས་ཐོས་བསམ་སྒོམ་ལ་སྦྱོར་བ་ཡིས། །དམ་ཆོས་ཚུལ་བཞིན་སྒྲུབས་
ལ་དལ་འབྱོར་འདི། །ཐོབ་པ་དོན་ཡོད་མཛོད་ཅིག་ཤེས་ལྡན་རྣམས།
ཞེས་གསུངས་ཤིང་། ཉིད་ནས་ཀྱང་དེ་བཞིན་དུ་ཕྱག་ལེན་ལ་བཏབ་
བོ༑ །
གཉིས་པ་དུག་གསུམ་གྱི་འབྱུང་གནས་ཕ་ཡུལ་སྤོང་བ་ནི།
རྩ་བ། གཉེན་གྱི་ཕྱོགས་ལ་འདོད་ཆགས་ཆུ་ལྟར་གཡོ། །
དགྲ་ཡི་ཕྱོགས་ལ་ཞེ་སྡང་མེ་ལྟར་འབར། །
བླང་དོར་བརྗེད་པའི་གཏི་མུག་མུན་ནག་ཅན།
ཕ་ཡུལ་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། ཆོས་སྒྲུབ་པའི་ཚེ་རང་གི་ཕ་ཡུལ་དུ་གནས་

ན༑ ཕན་ཚུན་བརྩེ་གདུང་ཆེ་བའི་ཕ་མ་དང་། ཡིད་གཅུགས་པའི་
མཛའ་བཤེས་སོགས་གཉེན་གྱི་ཕྱོགས་ལ་དམིགས་ནས་སྲིད་པའི་རྒྱུན་
ཕྱོགས་སུ་འཁྱེར་བར་བྱེད་པའི་འདོད་ཆགས་ཆུ་ལྟར་གཡོ་ཞིང་། ཕན་
ཚུན་སེམས་མི་དགའ་བའི་དགྲའི་ཕྱོགས་ལ་དམིགས་ནས་རང་གཞན་
གྱི་རྒྱུད་ཀྱི་དགེ་ཚོགས་སྲེག་པར་བྱེད་པའི་ཞེ་སྡང་མེ་ལྟར་འབར་བ་སྐྱེ་
བ་དང༌། བླང་བྱ་དགེ་བ་དང༌། སྤང་བྱ་མི་དགེ་བའི་ཕྱོགས་ལ་བླང་
དོར་ཚུལ་བཞིན་དུ་བྱེད་པའི་དྲན་ཤེས་ཉམས་ཤིང་བརྗེད་པར་བྱེད་
པའི་གཏི་མུག་མུན་ནག་སྟུག་པོ་ཅན་ལྟ་བུ་རྒྱུད་ལ་སྐྱེད་པར་བྱེད་པ་
སོགས་སྐྱོན་དུ་མའི་རང་བཞིན་ཅན་གྱི་ཕ་ཡུལ་སྤོང་བ་ནི་རྒྱལ་སྲས་
རྣམས་ཀྱིས་ཆགས་སྡང་གི་རྩ་བ་ཡུལ་ངན་སྤོང་ཚུལ་གྱི་ལག་ལེན་ཡིན་
ནོ་ཞེས་པའོ། །གཞན་ཡང་ལྷག་བསམ་བསྐུར་བ་ལས། གང་ན་སྤྲོས་
པའམ་རྩོད་པ་ཡོད་པ་ལས། །དཔག་ཚད་བརྒྱ་ཡི་ཕ་རོལ་འགྲོ་བ་
མཆོག །གང་ན་ཉོན་མོངས་ཡོད་པ་དེ་དག་ཏུ། །ཡུད་ཙམ་ཞིག་ཏུ་
གནས་ཤིང་འདུག་མི་བྱ། །ཞེས་ཆགས་སྡང་དང༌། སྤྲོས་པའམ་འཐབ་
རྩོད་སོགས་ཉེས་པའི་འབྱུང་གནས་ཕ་ཡུལ་ལྟ་བུར་གནས་ན་སེམས་
ཉོན་མོངས་པའི་དབང་དུ་སོང་ནས་ཆོས་མི་འགྲུབ་པས་སྤང་དགོས་
པར་གསུངས་ལ། ཁྱད་པར་ཁྱིམ་ནས་ཁྱིམ་མེད་པར་རབ་ཏུ་བྱུང་ཞེས་
པའི་དོན་ཡང་། ཞེན་ཆགས་སྐྱེ་བའི་གཞི་ཉེ་དུ་སོགས་དང་། ཞེ་སྡང་སྐྱེ་
ཡུལ་གྱི་དགྲ་སོགས་ཐམས་ཅད་སྤངས་ནས་སྟོན་པའི་རྗེས་སུ་ཞུགས་
པ་ལ་བྱ་སྟེ། དེ་ཉིད་ལས། གང་གི་དོན་དུ་སྤྲོས་པ་འདི་འབྱུང་བས། །
ཁྱེད་ལ་ཞིང་མེད་ཞིང་ལས་ཚོང་བྱ་མེད། །ཁྱེད་ལ་ཆུང་མ་བུ་དང་བུ་མོ་

མེད༑ །ཁྱིམ་དང་གཉེན་གྱི་ཚོགས་ཀྱང་ཡོད་མ་ཡིན། །བྲན་ཕོ་བྲན་མོ་
མེད་ཅིང་དབང་ཕྱུག་མེད། །རབ་ཏུ་བྱུང་ནས་རྩོད་པར་མ་བྱེད་ཅིག །
ཅེས་གསུངས། དེ་བཞིན་དུ་ཉེ་དུ་སོགས་སྤོང་དགོས་ཚུལ། སྤྱོད་འཇུག་
ལས་ཀྱང་། མི་རྟག་སུ་ཞིག་མི་རྟག་ལ། །ཞེས་སོགས་གསུངས། སྐྱེས་
རབས་ལས། གལ་ཏེ་ཆོས་བྱེད་ཁྱིམ་གྱི་སོ་ནམ་འཆོར། །ཁྱིམ་ལ་ཕྱོགས་
ན་ཆོས་ཀྱང་ག་ལ་འགྲུབ།ཡོངས་འཛིན་རྣམ་པ་ཀུན་ཏུ་མེད།
བྱུང་བའི་ཕན་ཡོན་མང་དུ་གསུངས་སོ། །དེས་ན་རབ་ཏུ་བྱུང་བ་ནི། །
ཡུལ་དང༌། གཉེན་དང༌། གནས་དང༌། འཚོ་བ་སོགས་གང་ལའང་
བདག་གིར་གཟུང་བ་མེད་པ་བྱ་དང་རི་དྭགས་ལྟ་བུ་ཞིག་དགོས་ཏེ།
ཟླ་བ་སྒྲོན་མེར། གང་ལ་རྟག་ཏུ་བདག་གིར་བྱེད་པ་མེད། །གང་ལ་
་རྣམ་པ་ཀུན་ཏུ་མེད། ། །བསེ་རུ་ལྟ་བུ་འཇིག་རྟེན་འདིར་
གནས་པ། །དེ་དག་ནམ་མཁའ་ལ་ནི་རླུང་ལྟར་རྒྱུ། །ཞེས་སོ། །ཕ་ཡུལ་
སྤངས་ནས་མི་ཡུལ་དུ་བསྡད་ཀྱང་ཆགས་སྡང་གི་དབང་དུ་སོང་ན་
ཆོས་དང་འགལ་ལོ། ། །གཞན་ཡང་ཇོ་བོ་རྗེ་ལྷ་གཅིག་གིས། ཕ་ཡུལ་
བདུད་ཀྱི་བཙོན་ཁང་སྒྱེལ། །མི་ཆོས་ལས་ཀྱི་འཆིང་ཐག་ཆོད། །མཛའ་
བའི་བཤེས་དང་སྡང་བའི་དགྲ། །ལས་ངན་ཆགས་སྡང་ཡུལ་ལ་བྲོས། །
ཞེས་དང་། སེམས་ལ་གནོད་པའི་ཡུལ་དང་ཐག་བསྲིང་རྟག་ཏུ་དགེ་བ་
འཕེལ་སར་སྡོད། ཅེས་དང༌། འབྲོམ་གྱིས་ཀྱང༌། ཡུལ་ངན་སྡུག་གི་
འཁོར་བ་ལེགས་པར་ཆོད། །ཅེས་དང༌། གནས་ཆགས་སྡང་མེད་པ་
རབ་ཏུ་བསྟེན། །ཞེས་གསུངས། པོ་ཏོ་བས། སྐྱེས་པའི་ཡུལ་སྤང་ཉེ་དུ་
ཐག་བསྲིང་། ཞེས་སོགས་དང༌། ཉི་ཟླ་བཞིན་དུ་ཀུན་ཏུ་རྒྱུ་བྱ། །གནས་
།ཅེས་པ་སོགས་ཁྱིམ་གྱི་ཉེས་པ་དང་རབ་ཏུ་

གཅིག་མི་བཟུང་ས་གཅིག་མི་བསྡུད། །ཅེས་སོགས་གསུང་སྒྲོས་ལས་
བྱུང་བ་དང་། སྐྱེས་པའི་ཡུལ་སྤང་། ཉེ་དུ་དང་འབྲེལ་བ་གཅོད། མ་
བརྟགས་པའི་དངོས་པོ་སྤོང་བ་གསུམ་པོ་རྭ་སྒྲེང་བའི་བཀའ་སྲོལ་
ཡིན་པ་ལ་ཕྱིས་ཀྱི་མི་ཀུན་གྱིས་དཀའ་བ་བྱུང་གསུངས། ཁ་རག་པས།
ཆོས་གསུམ་སྤོང་བ་ལས། སྐྱེས་པའི་ཡུལ་སྤོང༌། ཁྱིམ་དང་ཐབ་སྤང་།
ལས་དང་བྱ་བ་སྤང་ངོ་། །ཞེས་གསུངས། གཞན་ཡང་རྒྱལ་སྲས་པ་ཉིད་
ཀྱིས༑ ཉེས་པའི་འབྱུང་གནས་ཡུལ་ལ་ཞེན་སྤངས་ནས། །དགེ་བ་འཕེལ་
བའི་གནས་སུ་སྡོད་པ་དང་། །ཞེས་དང༌། ཐེག་ཆེན་གྱི་ལམ་སྒྲུབ་པ་ལ་
ཆགས་སྡང་སྐྱེ་བའི་ཡུལ་སྤོང་དགོས་ཚུལ་སྤྱོད་འཇུག་དྲངས་ནས་རྒྱས་
པར་གསུངས་ཤིང་དེ་བཞིན་དུ་ཕྱག་ལེན་ལའང་ཐེབས་པར་མཛད་དོ།།
གསུམ་པ་ཡོན་ཏན་གྱི་འབྱུང་གནས་དབེན་པ་བསྟེན་པ་ནི།
རྩ་བ། ཡུལ་ངན་སྤངས་པས་ཉོན་མོངས་རིམ་གྱིས་འགྲིབ།
རྣམ་གཡེང་མེད་པས་དགེ་སྦྱོར་ངང་གིས་འཕེལ། །
རིག་པ་དྭངས་པས་ཆོས་ལ་ངེས་ཤེས་སྐྱེས། །
དབེན་པ་བསྟེན་པ་རྒྱལ་སྲས་ལག་ལེན་ཡིན། །
ཞེས་གསུངས། །དོན་ནི། དེ་ལྟར་ཕ་ཡུལ་ལྟ་བུའི་གནས་ངན་པ་
སྤངས་ནས་དབེན་པ་བསྟེན་དགོས་ཏེ། དེ་བསྟེན་པས་ཆགས་སྡང་
སོགས་ཉོན་མོངས་པ་རྣམས་རིམ་གྱིས་འགྲིབ་ཅིང་ཇེ་ཆུང་དུ་འགྲོ་
བས་ཚུལ་ཁྲིམས་དག་པར་འགྱུར་བ་དང་། དེར་ཉེ་དུ་དང་མཛའ་
བཤེས་སོགས་རང་གཞན་གྱི་དོན་དུ་ཚོང་དང་ཞིང་ལས་བྱེད་དགོས་
པ་ལྟ་བུའི་འདུ་འཛི་དང་རྣམ་གཡེང་གི་སྐྱོན་མེད་པས་སེམས་རྩེ་

གཅིག་པའི་ཏིང་ངེ་འཛིན་གྱི་རྣལ་འབྱོར་ལ་བརྩོན་པ་སོགས་སྒོ་
གསུམ་གྱི་དགེ་སྦྱོང་ངང་གིས་འཕེལ་བ་དང་། སེམས་གནས་ཐོབ་པས་
བློ་ལས་སུ་རུང་ཞིང་། · རིག་པ་དྭངས་པས་དམ་པའི་ཆོས་ཀྱི་དོན་ལ་
ཤེས་རབ་ཀྱིས་བརྟགས་ཤིང་དཔྱད་པས་ངེས་ཤེས་སྐྱེ་བ་ན། བསླབ་པ་
གསུམ་གྱི་ཉམས་ལེན་འཕེལ་བ་སོགས་ཡོན་ཏན་དུ་མ་དང་ལྡན་པའི་
དབེན་པ་བསྟེན་པ་ནི་རྒྱལ་སྲས་རྣམས་ཀྱིས་མཐུན་པར་གྱུར་པའི་
ཡུལ་བསྟེན་ཚུལ་གྱི་ལག་ལེན་ཡིན་ནོ་ཞེས་པའོ། །གཞན་ཡང་མདོ་སྡེའི་
རྒྱན་ལས། བློ་ལྡན་གང་དུ་སྒྲུབ་པའི་ཡུལ། །ལེགས་པར་རྙེད་དང་
གནས་བཟང་དང་། །ས་བཟང་བ་དང་གྲོགས་བཟང་དང༌། །རྣལ་
འབྱོར་བདེ་བའི་ཡོན་ཏན་ལྡན། །ཞེས་བསོད་སྙོམས་སོགས་རྙེད་སླ་བ།
ཆོམ་རྐུན་སོགས་མེད་པས་གནས་བཟང་བ། ས་ཆུ་སོགས་ཀྱིས་ནད་མི་
སྐྱེད་པས་ས་བཟང་བ། ཆོས་མཐུན་གྱི་གྲོགས་བཟང་ཡོད་པ། བསམ་
གཏན་གྱི་ཚེར་མ་མེད་པས་རྣལ་འབྱོར་བདེ་བའི་ཡོན་ཏན་དང་ལྡན་
པའི་གནས་སུ་སྡོད་དགོས་པར་གསུངས་ཤིང་། བཤེས་སྤྲིང་ལས་ཀྱང་།
མཐུན་པར་གྱུར་པའི་ཡུལ་ན་གནས་པ་དང་། །ཞེས་གསུངས་ལ། སྤྱོད་
འཇུག་ལས། དེ་ལྟར་འདོད་ལ་སྐྱོ་བྱས་ཏེ། །དབེན་པ་ལ་ནི་དགའ་བ་
སྐྱེད༑ །རྩོད་དང་ཉོན་མོངས་ཀྱིས་སྟོང་པའི། །ཞི་བའི་ནགས་ཀྱི་ནང་
དག་ཏུ། །ཞེས་སོགས་འདུ་འཛི་དང་རྣམ་གཡེང་གི་ཉེས་དམིགས་ལ་སྐྱོ་
བ་བསྐྱེད་ནས་དེ་དག་ལས་རྒྱང་རིང་དུ་བསྲིང་སྟེ་ཡོན་ཏན་དང་ལྡན་
པའི་དབེན་པར་ཆོས་སྒྲུབ་དགོས་པར་གསུངས་ལ། ཆོས་ཇི་ལྟ་བུ་སྒྲུབ་
པ་ཡང་། དེ་ཉིད་ལས། དབེན་པའི་ཡོན་ཏན་བསམས་བྱས་ནས། །རྣམ་

རྟོག་ཉེ་བར་ཞི་བ་དང་། ། བྱང་ཆུབ་སེམས་ནི་བསྒོམ་པར་བྱ། །ཞེས་
བྱམས་སྙིང་རྗེ་དང་བདག་གཞན་བརྗེ་བའི་བྱང་ཆུབ་ཀྱི་སེམས་བསྒོམ་
དགོས་པར་གསུངས་ལ། དེ་བཞིན་དུ་དཀོན་མཆོག་སྤྲིན་དང་དྲག་
ཤུལ་ཅན་གྱིས་ཞུས་པ་སོགས་ལས་ཀྱང་དབེན་པར་གནས་ཚེ་དགེ་བ་
འབའ་ཞིག་ལ་བརྩོན་དགོས་པར་གསུངས་སོ། །དབེན་པར་གནས་
པའི་ཡོན་ཏན་ནི། ཟླ་བ་སྒྲོན་མེ་ལས། དགོན་པར་གནས་པ་དེ་ཡི་ཡོན་
ཏན་ནི། །དེ་ནི་རྟག་ཏུ་འདུས་བྱས་ཡིད་འབྱུང་འགྱུར། །དེ་ནི་འཇིག་
རྟེན་ཅི་ལའང་འདོད་པ་མེད། །ཟག་པ་རྣམས་ནི་རྣམ་པར་འཕེལ་མི་
འགྱུར༑ །ཞེས་སོགས་ཕན་ཡོན་མང་དུ་གསུངས་སོ། །གཞན་ཡང་ཇོ་
བོས༑ བརྟན་པ་མ་ཐོབ་བར་དུ་འདུ་འཛི་གནོད་པས་དབེན་པའི་
ནགས་ཁྲོད་བསྟེན། ཞེས་དང་། ཐེག་ཆེན་ལམ་གྱི་སྒྲུབ་ཐབས་ལས་ཀྱང་
དེ་བཞིན་གསུངས་ལ། ཡང་། འཁོར་གཡོག་བསྟེན་པའི་དུས་མ་ཡིན། །
དབེན་པ་བསྟེན་པའི་དུས་ཡིན། །ཞེས་དང་། དབེན་པར་བསྡད་ནས་
ཚེ་འདིའི་བྱ་བ་དང་འདོད་པ་སྤངས་ཤིང་ཆོས་འབའ་ཞིག་བསྒྲུབས་
ཏེ་འཆི་ཚེ་འགྱོད་པ་མེད་པ་བྱ་དགོས་གསུངས། འབྲོམ་གྱིས་ཀྱང་། ད་
ལྟ་སྙིགས་མའི་དུས་སུ་སོ་སོ་སྐྱེ་བོས་དབེན་པར་བྱམས་སྙིང་རྗེ་བྱང་
ཆུབ་ཀྱི་སེམས་ལ་བློ་གོམས་པར་བྱ་བ་མ་ཡིན་པར་སེམས་ཅན་ལ་
དངོས་སུ་ཕན་གདགས་པའི་དུས་མ་ཡིན། ཞེས་དང་། པོ་ཏོ་བས།
དབེན་པར་གནས་པ་ནི་ཏིང་ངེ་འཛིན་འཕེལ་བའི་རྒྱུ་ཡིན། ཚུལ་
ཁྲིམས་དག་པའི་རྒྱུ་ཡང་ཡིན། །ཞེས་དང༌། སྣེའུ་ཟུར་པས། དགེ་སྡིག་
ལ་སྤང་བླང་ལེགས་པར་བྱེད་པ་དབེན་པ་བསྟེན་ནས་བྱ་བ་བསྐྱུངས་

ན་འགྲུབ་ཅེས་དང་། དགེ་བཤེས་རྣམ་འབར་བས། ནང་གི་བློ་མ་
འབྱོངས་ན་ལྷག་པའི་བསམ་པ་རྟག་མི་ཐུབ་པས་དབེན་པར་བྱང་
ཆུབ་ཀྱི་སེམས་སྦྱོངས། ཞེས་གསུངས། གཞན་ཡང་རྒྱལ་སྲས་པ་ཉིད་
ཀྱིས༑ དེ་ཕྱིར་དགྲ་གཉེན་ལོངས་སྤྱོད་མཛའ་བཤེས་ཀྱི། །ཞེན་པ་སྤངས་
ནས་དབེན་པའི་གནས་མཆོག་ཏུ། །མཁའ་མཉམ་སེམས་ཅན་བདེ་ལ་
འགོད་པའི་ཕྱིར། །བྱང་ཆུབ་སེམས་ནི་རྟག་ཏུ་བསྒོམ་པར་བྱ། །ཞེས་
སོགས་མང་དུ་གསུངས་ཤིང་དེ་བཞིན་དུ་ཕྱག་ལེན་ལ་བཏབ་བོ།
བཞི་པ་མི་རྟག་པ་དྲན་པས་ཚེ་འདི་བློས་གཏོང་བ་ནི།
།
རྩ་བ། ཡུན་རིང་འགྲོགས་པའི་མཛའ་བཤེས་སོ་སོར་འབྲལ། །
འབད་པས་བསྒྲུབས་པའི་ནོར་རྫས་ཤུལ་དུ་ལུས། །
ལུས་ཀྱི་མགྲོན་ཁང་རྣམ་ཤེས་མགྲོན་པོས་བོར། །
ཚེ་འདི་བློས་བཏང་རྒྱལ་སྲས་ལག་ལེན་ཡིན། ། ཿ
ཞེས་གསུངས། དོན་ནི། སྐྱེས་ནས་མ་ཤིའི་བར་ལྟ་བུ་ཡུན་རིང་པོར་
འགྲོགས་པའི་ཕ་མ་སོགས་གཉེན་དང་། མཛའ་བཤེས་ཀྱི་གྲོགས་
སོགས་ཅི་ཙམ་ཡོད་ཀྱང་། འཆི་བའི་ཚེ་དེ་དག་གིས་རང་འདོར་བའམ།
HOE O
རང་གིས་དེ་དག་དོར་ནས་སོ་སོར་འབྲལ་བར་ངེས་ཤིང་། སྡིག་སྡུག་
སོགས་ལ་མ་འཛེམས་པར་ཚེགས་ཆེན་པོའི་སྒོ་ནས་འབད་པས་
བསྒྲུབས་པའི་ནོར་རྫས་ཐམས་ཅད་ཀྱང་འཆི་ཚེ་ཅུང་ཟད་ཀྱང་འཁྱེར་
དུ་མེད་ཅིང་རྗེས་སུ་མི་འབྲང་ལ། བློས་མི་ཐོང་བཞིན་དུ་ཐམས་ཅད་
ཤུལ་དུ་ལུས་ནས་མར་དཀྱིལ་ནས་སྤུ་བཏོན་པ་ལྟར་འགྲོ་བ་དང༌། དེ་
དག་ཏུ་མ་ཟད་ལྷན་ཅིག་སྐྱེས་པ་ཤ་རུས་ཚོགས་ཤིང་འབྲེལ་བའི་ལུས་

ཀྱི་མགྲོན་ཁང་ཉིད་རྣམ་ཤེས་ཀྱི་མགྲོན་པོས་བོར་ནས་རྒྱུས་མེད་ཀྱི་
ཡུལ་དུ་གཅིག་པུ་གྲོགས་མེད་དུ་འགྲོ་བའི་ཚུལ་རྣམས་ལ་བསམས་ཏེ།
ད་ལྟ་ནས་མནོག་ཆུང་ལ་ཉེས་དམིགས་མང་བའི་ཚེ་འདིའི་བྱ་བ་དགྲ་
འདུལ་གཉེན་སྐྱོང་ཞིང་ལས་སོ་ནམ་སོགས་ཐམས་ཅད་བློས་བཏང་
ནས་ཕྱི་མ་ཕན་ཆད་དོན་གཉེར་གྱི་བློ་བསྐྱེད་ནས་ཆོས་ལ་འཇུག་པ་ནི་
རྒྱལ་སྲས་རྣམས་ཀྱིས་ཚེ་འདི་བློས་གཏོང་ཚུལ་གྱི་ལག་ལེན་ཡིན་ནོ། །
ཞེས་པའོ། །གཞན་ཡང་མདོ་ལས། སྲིད་གསུམ་མི་རྟག་སྟོན་ཀའི་སྤྲིན་
དང་འདྲ། །འགྲོ་བའི་སྐྱེ་འཆི་གར་ལ་བལྟ་དང་མཚུངས། །ཞེས་སོགས་
ལྟར་དཔེ་དུ་མའི་སྒོ་ནས་ཕྱི་ནང་སྣོད་བཅུད་ཐམས་ཅད་མི་རྟག་པར་
བསྟན་ལ། དེ་བཞིན་དུ་སྐྱེས་རབས་ལས། དང་པོ་མངལ་དུ་ཞུགས་པའི་
ནུབ་མོ་ནས། །དེ་ནས་བཟུང་སྟེ་འཇིག་རྟེན་འདི་དག་། །ལམ་དུ་
ཞུགས་ནས་ལམ་གཞན་མ་གོལ་བར། །འཆི་བདག་དྲུང་དུ་དེ་ནི་ཉེ་
བར་འགྲོ། །ཞེས་དང་། སྤྱོད་འཇུག་ལས། ཉོན་མོངས་རྒྱ་པས་བཤོར་
ནས་ནི། །ཞེས་སོགས་ལྟར། ཐོག་མར་སྐྱེས་ཚད་ཐམས་ཅད་མཐར་འཆི་
བ་ལས་མ་འདས་པས་འཆི་བ་དྲན་པ་བསྒོམ་པར་བྱའོ། །དེ་སྒོམ་ཚུལ་
ལ་མི་འདྲ་བ་མང་ཡང་། འདིར་རྩ་བ་གསུམ། རྒྱུ་མཚན་དགུ། ཐག་
བཅད་པ་གསུམ་གྱི་སྒོ་ནས་བསྒོམས་པ་ལ། རྩ་བ་གསུམ་ནི། ངེས་པར་
འཆི་བ། ནམ་འཆི་ཆ་མེད། འཆི་ཚེ་ཆོས་མིན་ཅིས་ཀྱང་མི་ཕན་པ་
བསམ་པའོ། །དེའི་དང་པོ་ལའང་། སྔར་མ་ཤི་བ་ལུས་པ་མེད་པ། ལུས་
འདུས་བྱས་ཡིན་པ། ཚེ་སྐད་ཅིག་གིས་འཛད་པ་སྟེ་རྒྱུ་མཚན་གསུམ་
དང་༑ གཉིས་པ་ལའང་། ཚེ་ལ་ངེས་པ་མེད་པ། ལུས་ལ་སྙིང་པོ་མེད་པ།

འཆི་བའི་རྐྱེན་མང་བ་སྟེ་རྒྱུ་མཚན་གསུམ་ཡོད་ལ། གསུམ་པ་ལའང་།
གཉེན་བཤེས་ཀྱིས་མི་ཕན། ཟས་དང་ནོར་གྱིས་མི་ཕན། རང་གི་ལུས་
ཀྱིས་ཀྱང་མི་ཕན་པ་སྟེ་རྒྱུ་མཚན་གསུམ་ཡོད་པའི་ཕྱིར་ངེས་པར་འཆི་
བ་སོགས་གྲུབ་བོ། །འདི་དག་སོ་སོར་རྒྱས་པར་མ་སྤྲོས་ལ། ཕྱི་མ་གསུམ་
པོ་འདི་རྩ་ཚིག་གིས་དངོས་སུ་ཟིན་པའོ། །དེས་ན་ངེས་པར་འཆི་བས་
འཆི་ཁར་ཕན་ངེས་ཀྱི་ཆོས་སྒྲུབ་དགོས་པར་ཐག་བཅད། ནམ་འཆི་ཆ་
མེད་པས་ཆོས་ད་ལྟ་ནས་སྒྲུབ་དགོས་པར་ཐག་བཅད། ཆོས་མིན་ཅིས་
ཀྱང་མི་ཕན་པས་ཆོས་ཁོ་ན་སྒྲུབ་དགོས་པར་ཐག་བཅད་དོ། །སྤྱོད་
འཇུག་ལས། ཐམས་ཅད་བོར་ཏེ་ཆ་དགོས་པར། །ཞེས་སོགས་འཆི་བ་
མ་བསྒོམས་པའི་ཉེས་པ་དང༌། མདོ་ལས། ཞིང་རྨོ་བ་ཐམས་ཅད་ཀྱི་
ནང་ན་སྟོན་གྱི་ལོག་མཆོག་གོ །ཞེས་སོགས་ལྟར་དེ་བསྒོམས་པའི་ཕན་
ཡོན་ཡང་མང་ངོ་། །དེ་ལ་ཚེ་འདིའི་སྣང་ཤས་དང་འདྲེས་ན་དགེ་བ་
གང་བྱས་གཟུགས་བརྙན་ཙམ་ལས་ལྷ་ཆོས་རྣམ་དག་ཏུ་མི་འགྲོ་བས་
དེར་མ་འདྲེས་པ་དགོས་ལ། ཚེ་འདིའི་སྣང་ཤས་གཅོད་པའི་དངོས་རྒྱུ་
ཐུན་མིན་ནི་འཆི་བ་སྒོམ་པ་འདི་ཡིན་པར་གསུངས་སོ། །གཞན་ཡང་
ཇོ་བོས། ཐམས་ཅད་བོར་ནས་འགྲོ་བས་ཅིས་ཀྱང་བྱར་མེད་གང་
ལའང་ཞེན་མེད་གྱིས། ཞེས་དང༌། འབྲོམ་གྱིས་ཀྱང༌། ཚེ་མི་རྟག་པར་
སྣང་མཚམས་ཀྱི་གློག་དང་འདྲ། །ཁོ་སྐྱེས་ཙམ་ཉིད་ནས་འཇིག་པའི་
ཆོས་ཅན་ཡིན། །ཞེས་སོགས་དང་། ཚེ་བློས་མ་ཐོང་ན་ཅི་བྱས་ཆོས་སུ་
མ་སོང་སྟེ་འཇིག་རྟེན་ཆོས་བརྒྱད་ལས་མ་འདས་ལ། ཚེ་འདི་བློས་
ཐོངས་ནས་ཆོས་བརྒྱད་དང་མ་འདྲེས་པར་ཐར་པའི་ལམ་དུ་སོང་བ་

ཡིན༑ ཞེས་དང་། ཡེར་པའི་ཞང་བཙུན་གྱིས། ཚེ་འདིའི་འདོད་པ་སྤོང་
བ་ལ་གཉེན་པོ་དུས་རྒྱུན་དུ་མི་རྟག་པ་སྒོམ་པ་གལ་ཆེ། སྔ་དྲོ་མི་རྟག་
པ་མ་སྐྱེས་ན་ཉི་མ་ཕྱེད་ན་ཚེ་འདི་པར་ཆ། ཉི་མ་ཕྱེད་ལ་མ་སྐྱེས་ན་
དགོང་མོ་ཚེ་འདི་པར་ཆ། ཚེ་འདི་པར་སོང་ན་ཅི་བྱས་ཆོས་སུ་མི་འགྲོ།
ཞེས་དང་། སྤྱན་སྔ་བས། ད་ནངས་མི་རྟག་པ་ཐུན་རེ་མ་བསྒོམས་ན་
དེའི་ཉིན་མོ་ཚེ་འདི་པར་འགྲོ་གསུངས། ཁ་རག་པས། མི་འཆི་སྡོད་
པའི་ས་ཕྱོགས་མེད། །འཆི་ངེས་དེ་ཡང་མྱུར་དུ་འཆི། །འཆི་ལ་ཅིས་ཀྱང་
མི་ཕན་གྱིས། །ལོང་མེད་རྒྱུད་ལ་བསྟེན་ཅིག་ཨཾ། །ཞེས་དང་། བྲག་རྒྱབ་
པས༑ ཚེ་འདིས་ཀུན་ནས་བསླངས་པས་འབད་རྩོལ་ཇི་སྙེད་བྱས་ཀྱང་
འཆི་བའི་ནངས་པར་སྒྲེན་མོ་ལག་པ་སྟོང་པར་འགྲོ་དགོས་པ་ཡིན།
དེས་ན་འཆི་བ་སྔས་སུ་བཅུག་ལ་ཚེ་འདིའི་རྣམ་རྟོག་དང་མ་འདྲེས་
པའི་ཆོས་ཤིག་བྱེད་དགོས་གསུངས། ཀ་མ་པས། ད་ལྟ་འཆི་བས་
འཇིགས་པ་ཞིག་དགོས། འཆི་ཀར་མ་འཚེར་བ་ཞིག་དགོས་པ་ལ། འོ་
སྐོལ་དེ་ལས་བཟློག་ནས་ད་ལྟ་མི་འཇིགས། འཆི་ཀར་བྲང་ལ་སེན་མོ་
འདེབས་གསུངས། སྣེའུ་ཟུར་བས། འཆི་བ་རྗེས་དྲན་རྒྱུད་ལ་སྐྱེས་པ་
དང་གཅིག །ཚེ་བློས་ཐོངས་པ་དང་གཉིས། ཆོས་བྱེད་པ་དང་གསུམ་
མགོ་མཉམ། མི་འཆི་སྙམ་པ་དང་། ཚེ་འདི་ལ་ཤི་སྦར་འཐམ་པ། སྡིག་
པ་བྱེད་པ་གསུམ་མགོ་མཉམ་དུ་འོང་གསུངས་ཏེ་འཆི་བ་བསྒོམ་མ་
བསྒོམས་ཀྱི་ཕན་ཡོན་དང་ཉེས་པའོ། །ཡང་མི་རྟག་པ་དྲན་པས་དང་
པོ་ཆོས་ལ་འཇུག་པའི་རྒྱུ་བྱེད། བར་དུ་བརྩོན་འགྲུས་ཀྱི་གྲོགས་བྱེད།
ཐ་མ་འོད་གསལ་ཆོས་སྐུ་འཐོབ་པའི་གྲོགས་བྱེད་པས་ཤིན་ཏུ་གལ་ཆེ་

ཞེས་དམ་པ་དུ་མས་གསུངས་པ་སོགས་མང་ངོ་། གཞན་ཡང་རྒྱལ་སྲས་
པ་ཉིད་ཀྱིས། མི་རྟག་པ་བཅོས་མིན་ཞིག་སྐྱེས་ན་ཆོས་མིན་ཅིས་ཀྱང་
ཡིན་ལ་མི་བྱེད་པ་ཞིག་འོང་བར་འདུག་སྟེ། འདིའི་མྱོང་བ་རྣམ་དག་
སྐྱེས་པའི་ཆོས་པའང་རེ་རེ་ཙམ་དུ་འདུག །ཅེས་དང༌། འཆི་བར་ངེས་
སོ་ནམ་འཆི་ངེས་པ་མེད། །འཆི་ཚེ་ངེས་པར་ཕན་པ་དམ་ཆོས་ཡིན། །
ཞེས་སོགས་མང་དུ་གསུངས་ཤིང་དེ་བཞིན་ཏུ་ཐུགས་དམ་གྱི་གཙོ་
བོར་མཛད་དོ། །ལྔ་པ་འགལ་རྐྱེན་གྲོགས་ངན་སྤོང་བ་ནི།
རྩ་བ། གང་དང་འགྲོགས་ན་དུག་གསུམ་འཕེལ་འགྱུར་ཞིང༌། །
·ཐོས་བསམ་སྒོམ་པའི་བྱ་བ་ཉམས་འགྱུར་ལ། །
བྱམས་དང་སྙིང་རྗེ་མེད་པར་སྒྱུར་བྱེད་པའི། །
གྲོགས་ངན་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི།
བྱས་ན་ཐར་པའི་སྲོག་རྩ་གཅོད་པར་བྱེད་པའི་ཉོན་མོངས་པ་དུག་
གསུམ་སོགས་འཕེལ་བར་འགྱུར་ཞིང༌། ཐར་པ་བསྒྲུབ་པའི་རྒྱུའི་གཙོ་
བོ་ཐོས་བསམ་སྒོམ་གསུམ་སོགས་དམ་པའི་ཆོས་ཀྱི་བྱ་བ་ཐམས་ཅད་
རང་གི་ངང་གིས་ཉམས་པར་འགྱུར་ལ། ཐེག་པ་ཆེན་པོའི་ལམ་གྱི་རྩ་
བ་བྱམས་པ་དང་སྙིང་རྗེ་བྱང་ཆུབ་ཀྱི་སེམས་སོགས་དཀར་ཆོས་རང་
རྒྱུད་ལ་སྔར་ཡོད་རྣམས་ཀྱང་ཀུན་ནས་མེད་པར་སྒྱུར་བར་བྱེད་པའི་
མི་དགེ་བའི་བཤེས་གཉེན་དང་སྡིག་གྲོགས་ངན་པ་ཐམས་ཅད་ལ་
གཅན་གཟན་གདུག་པ་ཅན་བཞིན་དུ་ཤེས་ནས་སྤོང་བ་ནི་རྒྱལ་སྲས་

རྣམས་ཀྱིས་གྲོགས་ངན་སྤོང་ཚུལ་གྱི་ལག་ལེན་ཡིན་ནོ་ཞེས་པའོ། །
གཞན་ཡང་ཚོམས་ལས། སྡིག་ཅན་མི་དང་འགྲོགས་མི་བྱ། །གལ་ཏེ་
སྡིག་པ་བྱེད་པ་དག །སྡིག་མི་བྱེད་པས་བསྟེན་ན་ཡང་། །སྡིག་པ་བྱེད་
པར་དོགས་སྐྱེ་ཞིང་། །མི་སྙན་པ་ཡང་འཕེལ་བར་འགྱུར། །ཞེས་དང་།
དམན་པ་བསྟེན་པའི་མི་དག་ཉམས་འགྱུར་ཞིང༌། །ཞེས་མི་དགེ་བའི་
བཤེས་གྲོགས་བསྟེན་ན་ཉེས་པ་ཐམས་ཅད་འཕེལ་ཞིང་། ཡོན་ཏན་
ཐམས་ཅད་ཉམས་པར་འགྱུར་བས་ན་སྤང་དགོས་པར་གསུངས་ཤིང་།
དྲན་པ་ཉེར་གཞག་ལས་ཀྱང་། འདོད་ཆགས་དང་། ཞེ་སྡང་དང་།
གཏི་མུག་གི་གཞིར་གྱུར་པ་ནི་སྡིག་པའི་གྲོགས་པོ་སྟེ་དེ་ནི་དུག་གི་
སྡོང་པོ་ལྟ་བུའོ། །ཞེས་དང་། མྱང་འདས་ལས། བྱང་ཆུབ་སེམས་དཔའ་
གྲོགས་ངན་པ་ལ་འཇིགས་པ་ལྟར་གླང་པོ་ཆེ་མྱོས་པ་སོགས་ལ་མ་ཡིན་
ཏེ༑ འདིས་ནི་ལུས་ཙམ་འཇིག་པར་བྱེད་ཀྱི། སྔ་མས་ནི་དགེ་བ་དང་
སེམས་རྣམ་པར་དག་པ་གཉིས་པ་འཇིག་པར་བྱེད་དོ། །ཞེས་གསུངས་
ལ༑ སྤྱོད་འཇུག་ལས། བྱིས་དང་འགྲོགས་ན་བྱིས་པ་ལ། །ཞེས་སོགས་
གསུངས༑ མདོར་ན་བཤེས་གྲོགས་ངན་པ་དང་འགྲོགས་ན་དེའི་སྐྱོན་
རང་ལ་འགོ་ཞིང་དགེ་ཆོས་མ་སྐྱེས་པ་མི་སྐྱེ་ཞིང༌། སྐྱེས་ཟིན་ཉམས་
པར་འགྱུར་བ་སོགས་ཉེས་དམིགས་མང་ངོ་། །གཞན་ཡང་ཇོ་བོས།
ཉོན་མོངས་སྐྱེ་བའི་གྲོགས་པོ་སྤོངས་ལ་དགེ་འཕེལ་གྲོགས་བསྟེན་དེ་
སེམས་གཟུང༌། །ཞེས་གསུངས་ཤིང༌། ཕ་ཆོས་ཞུ་ལན་དུའང་། ཇོ་བོ།
དགྲ་ཡི་ནང་ན་སུ་ངན་ལགས། །འབྲོམ། ཕུང་རྒན་སྡིག་པའི་གྲོགས་
པོའོ༑ །ཇོ་བོ། སྡོམ་པའི་འགལ་རྐྱེན་སུ་ཆེ་ལགས། །འབྲོམ། བུད་མེད་ལ་

སོགས་ཡིན་པས་སྤོངས། །ཞེས་དང༌། འབྲོམ་ཉིད་ཀྱིས་ཀྱང་། ཆགས་
སྡང་སྐྱེ་བའི་གྲོགས་ངན་ཐབས་ཀྱིས་སྤོངས། །ཞེས་དང༌། ཐ་མ་ཞིག་
གྲོགས་བཟང་པོ་དང་འགྲོགས་ཀྱང་འབྲིང་ལས་མི་ཐེངས། རབ་གཅིག་
ཐ་མ་དང་འགྲོགས་ན་ཐ་མར་འགྲོ་བ་ལ་ཚེགས་མེད། ཅེས་དང་། པོ་ཏོ་
བས༑ འོ་ཅག་རང་ལ་མཁོས་མེད་ཀྱི་སྟེང་དུ་གྲོགས་ངན་གྱི་ཁ་ལ་ཉན་
ནས་ཁོའི་སྤྱོད་པ་དང་བསྟུན་ན་ཚེ་འདི་ཕྱི་གཉིས་ཀྱི་འདུན་མ་ནོར་
ནས་ཆ། ཞེས་དང་། ཁྱི་དང་ཉེ་ན་རྨ་དང་ཉེ་བ་ལྟར་འོ་ཅག་སྤྱིར་ཆོས་
པ༑ ཁྱད་པར་རབ་བྱུང་རྣམས་མོ་བྱིས་དང་ཐག་ཉེ་ན་ཚེ་འདིར་གྲགས་
པ་ངན་པ་དང་ཉེ་ལ། ཕྱི་མ་ངན་སོང་དང་ཐག་ཉེ། ཞེས་གསུངས་ལ།
ཤ་ར་བས། བུད་མེད་ཉོན་མོངས་པའི་རྩ་བ་ཡིན་པས་ཕྱོགས་སུ་མི་
བསྟེན༑ ཞེས་དང་། · ཤ་བོ་བས། སྡིག་པའི་གྲོགས་པོ་བྱམས་པ་འདི་ཕུང་
བའི་སྣ་འདྲེན་ཡིན་པ་མ་གོ་བ་འདི། དགེ་བའི་གྲོགས་པོ་སྡང་བ་འདི་
ཕན་འདོགས་པར་མ་གོ་བ་འདི། །ཞེས་དང་། སྨྱུག་རུམ་པས། སྡིག་
པའི་གྲོགས་པོ་ལ་དགྲ་མི་ཤ་པོའི་འདུ་ཤེས་བསྐྱེས་པར་བྱའོ། །གྲོགས་
ངན་པ་ལ་འགོ་བག་ཅན་གྱི་རིམས་ནད་ཀྱི་འདུ་ཤེས་བསྐྱེད་པར་བྱའོ། །
ཞེས་གསུངས། གཞན་ཡང་རྒྱལ་སྲས་པ་ཉིད་ཀྱིས། སྡིག་གྲོགས་བསྟེན་
ན་སྡིག་པ་འཕེལ་འགྱུར་ཞིང༌། །དགེ་བའི་ཆོས་ཀྱི་བར་ཆད་བྱེད་པའི་
ཕྱིར༑ །ཞེས་སོགས་དང་། སྐྱེ་བ་ཀུན་ཏུ་བདེ་བ་འདོད་ན་ཁྱོད། །སྐྱེ་བོ་
ངན་པའི་གྲོགས་པོ་རིང་དུ་སྤོངས། །ཞེས་གསུངས་ཤིང་ཕྱག་ལེན་
ལའང་ཐེབས་པར་མཛད་དོ། །
དྲུག་པ་མཐུན་རྐྱེན་བཤེས་གཉེན་བསྟེན་པ་ནི།

རྩ་བ། གང་ཞིག་བསྟེན་ན་ཉེས་པ་ཟད་འགྱུར་ཞིང༌། །
 ཡོན་ཏན་ཡར་ངོའི་ཟླ་ལྟར་འཕེལ་འགྱུར་བའི། ། 
བཤེས་གཉེན་དམ་པ་རང་གི་ལུས་བས་ཀྱང༌། །
གཅེས་པར་འཛིན་པ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། བཤེས་གྲོགས་གང་ཞིག་བསྙེན་པའམ་
བསྟེན་ན་རང་རྒྱུད་ཀྱི་ཉེས་པ་ཆགས་སྡང་སོགས་ཟད་པར་འགྱུར་
ཞིང་༑ ཐོས་བསམ་སྒོམ་གསུམ། བྱམས་སྙིང་རྗེ་བྱང་ཆུབ་ཀྱི་སེམས་
སོགས་ཡོན་ཏན་ཐམས་ཅད་ཡར་ངོའི་ཟླ་བ་ལྟར་གོང་ནས་གོང་དུ་
འཕེལ་བར་འགྱུར་བའི་བཤེས་གཉེན་དམ་པ་དང་གྲོགས་བཟང་པོ་ནི་
རང་གི་ལུས་སྲོག་བས་ཀྱང་གཅེས་པར་འཛིན་པའི་སྒོ་ནས་བསམ་
སྦྱོར་གཉིས་ཀས་ཚུལ་བཞིན་དུ་བསྟེན་པ་ནི་རྒྱལ་སྲས་རྣམས་ཀྱིས
བཤེས་གཉེན་བསྟེན་ཚུལ་གྱི་ལག་ལེན་ཡིན་ནོ་ཞེས་པའོ། །གཞན་ཡང་
སྡོང་པོ་བཀོད་པ་ལས། དགེ་བའི་བཤེས་གཉེན་བལྟ་བ་ལ་ངོམས་པ་
མེད་པར་གྱིས་ཤིག །དེ་ཅིའི་ཕྱིར་ཞེ་ན། དགེ་བའི་བཤེས་གཉེན་རྣམས་
ནི་མཐོང་བར་དཀའོ། །འབྱུང་བར་དཀའོ། །ཞེས་གསུངས་ཤིང་། ཡང་
དགེ་བའི་བཤེས་གཉེན་གྱིས་ཟིན་པ་ངན་འགྲོར་མི་ལྟུང་བ་དང་། སྡིག་
གྲོགས་ཀྱི་ལག་ཏུ་མི་འགྲོ་བ་དང༌། ལས་ཉོན་གྱིས་ཐུབ་པར་དཀའ་བ་
སོགས་ཀྱི་ཕན་ཡོན་མང་དུ་གསུངས་ལ། སྐྱེས་རབས་ལས་ཀྱང་། དམ་
པ་རྣམས་ནི་སུས་ཀྱང་མི་སྲིང་སྟེ། །དུལ་བའི་ཚུལ་གྱིས་དགེ་བ་བསྟེན་
པར་བྱ། །དེ་དང་ཉེ་ན་དེ་ཡི་ཡོན་ཏན་རྡུལ། །ཆེད་དུ་མ་བསྒོས་པར་
ཡང་འགོས་པར་འགྱུར། །ཞེས་གསུངས། དེའང་རང་ལས་ལྷག་པ་ཞིག་

བསྟེན་དགོས་ཏེ། ཚོམས་ལས། གཙོ་བོ་བསྟེན་པས་དམ་པ་འཐོབ་
འགྱུར་བས། །དེ་ཕྱིར་བདག་བས་གཙོར་གྱུར་བསྟེན་པར་བྱ། །ཞེས་སོ། །
འདུལ་བ་ལས། ཚངས་སྤྱོད་རིལ་པོ་དགེ་བའི་བཤེས་གྲོགས་ལ་རག་
ལས་པར་གསུངས་ཤིང་། བཤེས་སྤྲིངས་ལས་ཀྱང་། དགེ་བའི་བཤེས་
གཉེན་བསྟེན་པས་ཚངས་པར་སྤྱོད། །ཡོངས་སུ་རྫོགས། ཞེས་གསུངས།
ཇི་ལྟར་བསྟེན་ཚུལ་ཡང་། བསམ་པ་དང་སྦྱོར་བས་བསྟེན་ཚུལ་གཉིས་
ལས༑ དང་པོ་ལའང་རྩ་བ་དད་པ་སྦྱང་བ། བཀའ་དྲིན་རྗེས་སུ་དྲན་པ་
གཉིས་ཡོད་ལ། དད་པ་དཀར་ཆོས་ཐམས་ཅད་ཀྱི་སྔོན་འགྲོ་དང་རྩ་བ་
ཡིན་པར་གསུངས་ཏེ། མདོ་ལས། དད་པ་སྔོན་འགྲོ་མ་ལྟར་སྐྱེད་པ་སྟེ། །
ཞེས་སོགས་དང་། གཞན་ཡང་མང་ངོ་། །བཀའ་དྲིན་དྲན་ཚུལ་ནི།
སྡོང་པོ་བཀོད་པ་ལས། དགེ་བའི་བཤེས་གཉེན་ནི་བདག་ངན་སོང་
ཐམས་ཅད་ལས་སྐྱོབ་པའོ། །ཞེས་སོགས་ལྟར་བསམ་པར་བྱའོ། །སྦྱོར་
བས་བསྟེན་ཚུལ་ཡང་། མདོ་སྡེའི་རྒྱན་ལས། བཀར་སྟི་རྙེད་པ་དག་
དང་རིམ་གྲོ་དང༌། །སྒྲུབ་པའི་སྒོ་ནས་བཤེས་གཉེན་བསྟེན་པར་བྱ། །
ཞེས་པ་ལྟར་མཉེས་པ་གསུམ་སྒྲུབ་པའི་སྒོ་ནས་བསྟེན་དགོས་སོ། །སྤྱོད་
འཇུག་ལས་ཀྱང་། རྟག་པར་དགེ་བའི་བཤེས་གཉེན་ནི། །ཞེས་སོགས་
དང་༑ དཔལ་འབྱུང་བ་ཡི་རྣམ་ཐར་ལས། །ཞེས་སོགས་གསུངས། དེ་
ལྟར་ཚུལ་བཞིན་ཏུ་བསྟེན་ན་རང་རྒྱུད་ཀྱི་ཉེས་པ་ཐམས་ཅད་འཛད་
ཅིང་ཡོན་ཏན་ཐམས་ཅད་འཕེལ་བ་སོགས་ཕན་ཡོན་མང་ལ། ཕན་
ཡོན་གྱི་ལྡོག་ཕྱོགས་རྣམས་ནི་ལེགས་པར་མ་བསྟེན་པའི་ཉེས་པའོ། །
གཞན་ཡང་ཇོ་བོས། གྲོགས་དག་བྱང་ཆུབ་མ་ཐོབ་བར་དུ་བླ་མ་དགོས་

པས་བཤེས་གཉེན་དམ་པ་བསྟེན། །ཞེས་དང་། ཐེག་ཆེན་གྱི་ཡོན་ཏན་
ཆེ་སྐྱེ་ཆུང་སྐྱེ་ཐམས་ཅད་བླ་མ་ལ་བརྟེན་ནས་སྐྱེ་གསུངས་ཤིང་། ཨ་ཏི་
ཤ་གདམས་ངག་ཞུ་ཞེས་སྐད་ཆེན་པོས་ཞུས་པ་ན། ཧེ་ཧེ། ཁོ་བོ་ལ་རྣ་
བ་རྟ་བཟང་པོ་བདོག་སྟེ། མན་ངག་བྱ་བ་དད་པ་དད་པ་གསུངས།
འབྲོམ་གྱིས། ཇོ་བོ་ལ་ཚངས་སྤྱོད་ཁྱེད་གྲོགས་ལ་རག་ལས་སམ་ཞེས་
པས༑ ཚངས་སྤྱོད་ཅག་གེ་གྲོགས་ལ་རག་ལས་གསུང་སྐད། འབྲོམ་ཉིད་
ཀྱིས་ཀྱང་། རྐྱེན་དགེ་བའི་བཤེས་གཉེན་ཉིན་དང་མཚན་དུ་བསྟེན། །
གྲོགས་དམ་པ་དགེ་བའི་འཁོར་བ་བཟང་དང་འགྲོགས། །ཞེས་དང༌།
པོ་ཏོ་བས། གྲོགས་བཟང་པོ་དང་འགྲོགས་ན་རང་ལ་མཁོས་མེད་ཀྱང་
དེས་འཁྱར་དུ་མི་སྟེར་ཏེ་སྲུང་སྡོམ་དང་དགེ་སྦྱོར་ཐམས་ཅད་ཁོང་
གིས་ཁྱེར་ཆོད་ལ་འགྲོ། ཞེས་དང་།  ལས་དང་པོ་པ་ཆོས་ཀྱི་གོ་བརྡ་
ཅིའང་མེད་པ་དེའི་ཡོན་ཏན་གོང་ནས་གོང་དུ་རྫོགས་པར་བྱེད་པ་ལ་
ཅི་རྒུ་ཐམས་ཅད་ཐེག་པ་ཆེན་པོའི་བླ་མ་ལ་རག་ལས་པས་སེམས་ལ་
བརྟན་པ་མ་ཐོབ་བར་དུ་བླ་མ་དང་དར་ཅིག་འབྲལ་ཐབས་མེད་པས་
བླ་མ་བསྟེན་པ་ལ་ནན་ཏན་བྱེད་དགོས། ཞེས་དང་བླ་མ་དག་ལ་གུས་
པ་མེད་ན། སངས་རྒྱས་ཉིད་ལ་བསྟེན་ཡང་མི་ཕན། ཞེས་སོགས་གསུང་
སྒྲོས་ལས་འབྱུང་བ་དང༌། ཁ་རག་པས། མཁས་བཙུན་ཡོན་ཏན་ལྡན་
པ་དང་། །འཇིག་རྟེན་བློ་ཡིས་བཏང་བ་ཡི། །བཤེས་གཉེན་དམ་པ་
བསྟེན་ཅིག་ཨཾ། །ཞེས་སོགས་དང་། དད་པ་མེད་པའི་མི་ལ་ཡོན་ཏན་གྱི་
རྣམ་པ་གང་ཡང་མི་འབྱུང་བས། བཤེས་གཉེན་བསྟེན་ཅིང་མདོ་སྡེ་
བལྟ༑ །ཞེས་དང་། སྨྱུག་རུམ་པས། དགེ་བའི་བཤེས་གཉེན་ལ་ཡིད་

བཞིན་གྱི་ནོར་བུ་རིན་པོ་ཆེའི་འདུ་ཤེས་བསྐྱེད་པར་བྱའོ། །གྲོགས་
བཟང་པོ་ལ་མཁར་རྫོང་བཙན་པོའི་འདུ་ཤེས་བསྐྱེད་པར་བྱའོ། །ཞེས་
དང་༑ བྱ་ཡུལ་པས། ཐར་པ་དང་ཐམས་ཅད་མཁྱེན་པའི་ལམ་མཁན་
ཡིན་པས་རྟག་ཏུ་དགེ་བའི་བཤེས་གཉེན་བསྟེན། ཞེས་གསུངས་ཤིང་
ཁོང་གིས་བཤེས་གཉེན་ཚུལ་བཞིན་བསྟེན་པའི་རྣམ་ཐར་ཁྱད་འཕཊ་
ཡོད་དོ། །སྐྱེས་བུ་དམ་པ་རང་ལས་ཡོན་ཏན་ལྷག་པ་ལ་ཁ་མིག་ཡར་
བལྟ་བྱེད་དགོས་པའང་། ཕུ་ཆུང་བས་དམ་པ་རྣམས་ཀྱི་རྣམ་ཐར་
གསན་ཅིང་། དེ་ལ་ནི་ང་ཡར་བལྟ་བ་ཡིན་གསུངས་པ་དང་། མཐའ་
བཞིའི་ཞལ་ནས། ང་ནི་རྭ་སྒྲེང་བའི་རྒད་པོ་དེ་རྣམས་ལ་མིག་རྟེན་
བྱེད་གསུང་། གཞན་ཡང་རྒྱལ་སྲས་པ་ཉིད་ཀྱིས། དགེ་བ་དགེ་བའི་
བཤེས་ལ་བསྟེན་ནས་འཕེལ། །ཞེས་དང༌། སྐྱེ་མེད་རྟོགས་པའི་ཐབས་
ཆེན་སྟོན་མཛད་པའི། །སྐྱེ་བོ་དམ་པ་མགོ་ཡི་ཐོད་བཞིན་བསྟེན། །ཞེས་
གསུངས་ཤིང་། དེ་བཞིན་དུ་ཕྱག་ལེན་ལ་བཏབ་སྟེ། ཟླ་བྲལ་གྱི་ཡོངས་
འཛིན་མཁན་ཆེན་བསོད་ནམས་གྲགས་པ་དང་། རིན་པོ་ཆེ་ཤེར་
འབུམ་པ་གཉིས་སོགས་བཤེས་གཉེན་བཅུ་ཕྲག་བཞི་ལྷག་བསྟེན་པར་
མཛད་དོ། །
བདུན་པ་བསྟན་པའི་འཇུག་སྒོ་སྐྱབས་འགྲོ་ནི།
རྩ་བ། རང་ཡང་འཁོར་བའི་བཙོན་རར་བཅིངས་པ་ཡི། །
འཇིག་རྟེན་ལྷ་ཡིས་སུ་ཞིག་བསྐྱབ་པར་ནུས། །
དེ་ཕྱིར་གང་ལ་སྐྱབས་ན་མི་སླུ་བའི། །
དཀོན་མཆོག་སྐྱབས་འགྲོ་རྒྱལ་སྲས་ལག་ལེན་ཡིན།

ཞེས་གསུངས། དོན་ནི། རང་རང་ཡང་ཤིན་ཏུ་ཐར་བར་དཀའ་
བའི་འཁོར་བའི་བཙོན་རར་ཚུད་ཅིང་། ལས་དང་ཉོན་མོངས་པའི་
ཀུན་འབྱུང་གི་ལྕགས་སྒྲོག་དམ་པོས་དབང་མེད་དུ་བཅིངས་པར་གྱུར་
པའི་འཇིག་རྟེན་པའི་ལྷ་ཆེན་པོ་སོགས་ནི་ཇི་ལྟར་མཐུ་ཆེ་ཡང་། དེ་
དག་སུས་ཀྱང་མཐོ་རིས་དང་ཐར་པ་དོན་གཉེར་གྱི་གང་ཟག་སུ་ཞིག །
ངན་སོང་དང་འཁོར་བའི་སྡུག་བསྔལ་ལས་ཇི་ལྟར་བསྐྱབ་པར་ནུས་
ཏེ་ཅུང་ཟད་ཀྱང་སྐྱོབ་མི་ནུས་ལ། དེའི་ཕྱིར་ཡུལ་ཁྱད་པར་ཅན་གང་
ལ་སྐྱབས་བཙལ་ན་ནམ་ཡང་མི་སླུ་བར་རང་གཞན་ཐམས་ཅད་སྲིད་
ཞིའི་འཇིགས་པ་ཀུན་ལས་སྐྱོབ་པར་ངེས་པའི་ནུས་པ་མངའ་བའི་
དཀོན་མཆོག་རིན་པོ་ཆེ་རྣམ་པ་གསུམ་ལ་དེའི་ཆེད་དུ་བློ་གཏད་ལིང་
སྐྱུར་གྱི་སྐྱབས་འགྲོ་བྱེད་པ་ནི་རྒྱལ་སྲས་རྣམས་ཀྱིས་སྐྱབས་འགྲོའི་
ཉམས་ལེན་ལ་སློབ་ཚུལ་གྱི་ལག་ལེན་ཡིན་ནོ། །ཞེས་པའོ། །གཞན་ཡང་
སྤྱོད་འཇུག་ལས། དེ་བས་རྒྱལ་བ་འགྲོ་བའི་མགོན། །འགྲོ་བ་སྐྱོབ་པའི་
དོན་བརྩོན་པ། །སྟོབས་ཆེན་འཇིགས་པ་ཀུན་སེལ་ལ། །དེ་རིང་ཉིད་
ནས་སྐྱབས་སུ་མཆི། །ཞེས་གསུངས་ལ། དེའང་འགྲོ་བའི་མགོན་ཞེས་པ་
ཀུན་ལ་ཐུགས་རྗེ་ཉེ་རིང་མེད་པར་འཇུག་པ། འགྲོ་བ་སྐྱོབ་པའི་དོན་
བརྩོན་ཞེས་པ་ཕན་བཏགས་མ་བཏགས་ཀྱི་དོན་མཛད་པ། སྟོབས་
ཆེན་ཞེས་པ་རང་འཇིགས་པ་ཐམས་ཅད་ལས་གྲོལ་བ། འཇིགས་པ་
ཀུན་སེལ་ཞེས་པ་གཞན་འཇིགས་པ་ལས་སྒྲོལ་བའི་ཐབས་མཁས་དང་
ལྡན་པ་སྟེ། དེ་འདྲའི་ཁྱད་ཆོས་བཞི་ལྡན་ཞིག་སྐྱབས་སུ་འོས་ལ།
དེའང་སངས་རྒྱས་ལ་ཡོད་ཀྱི། གཞན་དབང་ཕྱུག་སོགས་ལ་མེད་པས་

སངས་རྒྱས་ཉིད་སྐྱབས་མཆོག་ཏུ་གྲུབ་ལ། དེའི་ཕྱིར་དེས་བསྟན་པའི་
ཆོས་དང༌། དེའི་རྗེས་འཇུག་གི་དགེ་འདུན་ཡང་སྐྱབས་སུ་འོས་སོ། །
དེའི་ཕྱིར་སྐྱབས་འགྲོ་བདུན་ཅུ་པ་ལས། སངས་རྒྱས་ཆོས་དང་དགེ་
འདུན་ནི། །ཐར་པ་འདོད་པ་རྣམས་ཀྱི་སྐྱབས། །ཞེས་གསུངས། སྐྱབས་
འགྲོའི་ཕན་ཡོན་ལ། ནང་པའི་ཁྱུར་ཚུད་པ་སོགས་མང་ཡང་། མདོར་
ན་ཕར་ཕྱིན་བསྡུས་པ་ལས། སྐྱབས་སོང་བསོད་ནམས་གཟུགས་ཡོད་
ན༑ །སྟོང་གསུམ་འདི་ཡང་སྣོད་དུ་ཆུང་། །ཞེས་སོགས་ལྟར་ཡིན་ལ།
དཀོན་མཆོག་ལ་སྙིང་ནས་བློ་ཁེལ་བ་མེད་ན་ཕན་ཡོན་རྣམས་ཇི་
བཞིན་འབྱུང་དཀའོ། །སྐྱབས་སུ་མ་སོང་བའི་ཉེས་དམིགས་ནི་ཕན་
ཡོན་གྱི་ལྡོག་ཕྱོགས་ཅི་རིགས་པ་རྣམས་སོ། །སོ་སོ་དང་ཐུན་མོང་གི་
བསླབ་བྱ་གལ་ཆེ་བ་རྣམས་ནི་གཞན་དུ་ཤེས་དགོས་སོ། །གཞན་ཡང་
ཇོ་བོས། སྐྱབས་མཆོག་བླ་མ་དཀོན་མཆོག་གསུམ། །སྐྱབས་ཀྱི་ཡུལ་དུ་
ལེགས་བསྟེན་ལ། །དང་འདོད་ཡིད་ཆེས་བཟང་པོ་ཡི། །དགེ་བའི་ས་
ཆེན་དད་པ་བསྟེན། །ཞེས་གསུངས་ཤིང༌། སྐྱབས་འགྲོ་ཆོས་ཀྱི་རྩ་བར་
གཟིགས་ནས་སྙེ་ཐང་སོགས་སུ་བན་སྐྱ་ཐམས་ཅད་སྐྱབས་འགྲོ་ལ་
བཀོད་པས་བླ་མ་སྐྱབས་འགྲོ་བ་ཞེས་གྲགས། འབྲོམ་གྱིས་ཀྱང་། འཁོར་
བའི་རྒྱ་མཚོ་བསྒྲལ་དཀའ་ཞིང་། །སྡུག་བསྔལ་རྣམས་ཀྱང་བཟོད་པར་
དཀའ༑ །ཕ་མར་བཅས་པ་སྐྱབས་དགོས་པས། །གཞན་གྱི་བཙན་ས་ཞུ་
བ་ལ། །དཀོན་མཆོག་གསུམ་ལས་ལྷག་མ་མཆིས། །ཞེས་དང་། སངས་
རྒྱས་འདྲ་བའི་སྟོན་པ་མེད། །ཆོས་དང་འདྲ་བའི་སྐྱོབ་པ་མེད། །དགེ་
འདུན་འདྲ་བའི་ཞིང་མེད་དེ། །དེ་ཕྱིར་བདག་གིས་སྐྱབས་སུ་བགྱིད། །

ཅེས་དང་། པོ་ཏོ་བས། འོ་སྐོལ་འཁོར་བ་དང་ངན་སོང་གི་སྡུག་བསྔལ་
གྱིས་འཇིགས་པ་ལ་སྐྱབས་གནས་ཀྱི་ཇོ་བོ་སངས་རྒྱས་བཅོམ་ལྡན་
འདས་ལ་སྐྱབས་སུ་འགྲོ་དགོས། གཞན་འཇིག་རྟེན་གྱི་ཕྱ་དང་དབང་
ཕྱུག་སོགས་དང་། ལྷ་ཀླུ་མཐུ་ཆེ་བ་རྣམས་ཀྱིས་འོ་སྐོལ་གྱི་སྐྱབས་
གནས་མི་བཏུབ་སྟེ། ཁོང་རང་ཡང་འཁོར་བ་ལས་མ་འདས་ཞེས་དང་།
ཡང་ཡང་བསམས་ནས་ཡིད་ཇི་ཆེས་དང༌། རྒྱུད་ཇེ་དག་ཏུ་སོང་ནས་
བྱིན་རླབས་འབྱུང་། དེ་ལ་ངེས་ཤེས་རྙེད་པས་སྙིང་ཐག་པས་སྐྱབས་སུ་
སོང་ནས་དེའི་བསླབ་བྱ་ལ་སློབ་ཙ་ན་ཅི་བྱས་སངས་རྒྱས་ཀྱི་ཆོས་བྱ་
བ་གཅིག་ཏུ་འགྱུར་བ་ཡིན་ཏེ། འོ་སྐོལ་སངས་རྒྱས་ཀྱི་མཁྱེན་པ་ལ་མོ་
མ་རྣོ་ཤོས་ཙམ་དུའང་མི་བརྩི་ཞེས་སོགས་གསུངས་ལ། ཡང་ཡུང་བ་ན་
དགེ་བཤེས་ཁམ་ལུང་པས་དཀོན་མཆོག་གསུམ་ལ་བློ་གཏད་པས་དེ་
ན་ཁོང་ལས་བདེ་སྐྱིད་ཆེ་བ་མེད། སྤྱན་སྔ་བས་ཀྱང་དེ་བཞིན་མཛད་
པས་ཀླུང་ཤོད་ན་ཁོང་བདེ་སྐྱིད་སྙན་གསུམ་ཆེ། ཆོས་མཛད་གཞན་
ཐམས་ཅད་ཀྱང་དེ་བཞིན་ཡིན། འོ་ཅག་ཀྱང་དཀོན་མཆོག་ལ་བློ་
གཏད་ན་བདེ་སྐྱིད་སྙན་གསུམ་འབྱུང་ངེས་ཡིན་ཞེས་སོགས་གསུངས།
ཁ་རག་པས། བློ་ལྟོས་བྱས་ན་མི་སླུ་བ། དཀོན་མཆོག་གསུམ་ལས་མི་
བདོག་གི། །རྟག་ཏུ་སྐྱབས་སུ་སོང་ཞིག་ཨཾ། །ཞེས་སོགས་གསུངས་སོ། །
གཞན་ཡང་རྒྱལ་སྲས་བ་ཉིད་ཀྱིས། དེར་ནི་འཇིག་རྟེན་ལྷ་དང་མི་
རྣམས་ནི། །རང་ཡང་འཇིགས་པ་དག་ལས་མ་གྲོལ་བས། །གཞན་དག་
སྐྱོབ་པའི་ནུས་པ་མེད་པས་ན། །གཏན་གྱི་སྐྱབས་མཆོག་མིན་པར་ཤེས་
བྱས་ནས། །གང་ལ་སྐྱབས་ན་གནས་སྐབས་མཐར་ཐུག་གི །བདེ་བ་

ཐམས་ཅད་ངེས་པར་སྩོལ་ནུས་པས། །དཀོན་མཆོག་གསུམ་ལ་བློ་ལྟོས་
ལེགས་གཏད་ནས། །གུས་པའི་ཡིད་ཀྱིས་སྐྱབས་འགྲོ་དྲག་ཏུ་བྱ། །ཞེས་
དང་།༑ ཡང་སྐྱབས་འགྲོ་ནི་ལམ་གྱི་དངོས་གཞི་སྔོན་འགྲོ་གེགས་སེལ་
ཐམས་ཅད་ཀྱི་མཆོག་ཡིན་པར་གསུངས་ཤིང་། དེ་བཞིན་ཏུ་ཐུགས་
ཉམས་སུ་བཞེས་སོ། །
གཉིས་པ་དངོས་གཞི་སྐྱེས་བུ་གསུམ་གྱི་ལམ་བསྟན་པ་ལ་གསུམ་
ལས༑ དང་པོ་སྐྱེས་བུ་ཆུང་ངུའི་ལམ་ངན་འགྲོའི་སྡུག་བསྔལ་ལ་འཇིཊ་
ནས་སྡིག་པ་སྤོང་བ་ནི།
རྩ་བ། ཤིན་ཏུ་བཟོད་དཀའི་ངན་སོང་སྡུག་བསྔལ་རྣམས། །
སྡིག་པའི་ལས་ཀྱི་འབྲས་བུར་ཐུབ་པས་གསུངས།
དེ་ཕྱིར་སྲོག་ལ་བབས་ཀྱང་སྡིག་པའི་ལས། །
ནམ་ཡང་མི་བྱེད་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། ཐོས་པས་འཇིགས་སྐྲག་སྐྱེད་ཅིང་ཐོག་ཏུ་
བབས་ན་ཤིན་ཏུ་བཟོད་དཀའ་བའི་ཚོར་བ་མི་བཟད་པས་གདུངས་
པའི་ངན་སོང་གསུམ་གྱི་སྡུག་བསྔལ་དེ་རྣམས་ནི། རྒྱུ་མེད་པ་དང་མི་
མཐུན་པའི་རྒྱུ་ལས་བྱུང་བ་མ་ཡིན་ཞིང་། མི་དགེ་བཅུ་སོགས་སྡིག་
པའི་ལས་ཀྱི་འབྲས་བུ་ཡིན་པར་ལས་དང་ལས་ཀྱི་འབྲས་བུ་སྣ་ཚོགས་
པ་མཁྱེན་པའི་སྟོབས་མངའ་བའི་ཐུབ་པ་ཐམས་ཅད་མཁྱེན་པས་
གསུངས་པ་དེའི་ཕྱིར་སྲོག་ལ་བབས་ཀྱང་མི་དགེ་སྡིག་པའི་ལས་ལ་
ནམ་ཡང་འཇུག་པར་མི་བྱེད་པ་ནི་རྒྱལ་སྲས་རྣམས་ཀྱིས་དཀར་ནག་
གི་ལས་ལ་བླང་དོར་བྱེད་ཚུལ་གྱི་ལག་ལེན་ཡིན་ནོ་ཞེས་པའོ། །གཞན་

ཡང་རིན་ཆེན་ཕྲེང་བ་ལས། །རབ་ཏུ་ཚ་ཞིང་གྲང་བ་ཡི། །དམྱལ་བ་ཉི་
མ་གཅིག་བཞིན་དྲན། །བཀྲེས་སྐོམ་དག་གི་རིད་པ་ཡི། །ཡི་དྭགས་དག་
ཀྱང་དྲན་པར་བྱ། །རྨོངས་པའི་སྡུག་བསྔལ་རབ་མང་བའི། །བྱོལ་སོང་
བལྟ་ཞིང་དྲན་པར་བྱ། །ཞེས་གསུངས་པ་ལྟར། དམྱལ་བ་ལ་སྡེ་ཚན་
བཅོ་བརྒྱད། ཡི་དྭགས་ལ་སྡེ་ཚན་གསུམ། དུད་འགྲོ་ལ་སྡེ་ཚན་གཉིས་
ཡོད་ལ། དེ་རྣམས་ཀྱི་ཚ་གྲང་། བཀྲེས་སྐོམ། གཅིག་ལ་གཅིག་ཟ་སོགས་
ཀྱི་སྡུག་བསྔལ་དེ་ཐམས་ཅད་མི་དགེ་བའི་འབྲས་བུར་ངེས་ཏེ། སྔ་མ་
ལས༑ མི་དགེ་བ་ལས་སྡུག་བསྔལ་ཀུན། །དེ་བཞིན་ངན་འགྲོ་ཐམས་
ཅད་དོ། །ཞེས་དང༌། སྤྱོད་འཇུག་ལས། སྡུག་བསྔལ་ཡིད་མི་བདེ་བ་
དང་༑ །འཇིགས་པ་རྣམ་པ་སྣ་ཚོགས་དང་། །འདོད་པ་རྣམས་དང་བྲལ་
བ་ནི། །སྡིག་པ་སྤྱོད་ལས་འབྱུང་བར་འགྱུར། །མི་དགེ་བ་ལས་སྡུག་
བསྔལ་འབྱུང་། །ཞེས་པ་ནས། ཞེས་དང་། འདི་ཉིད་འབའ་ཞིག་བསམ་
པའི་རིགས།།ཞེས་པ་ལྟར་ལས་འབྲས་སེམས་པ་གལ་ཆེ་ལ། དེའང་
ལས་འབྲས་སྤྱིར་བསམ་པ་ལ། ལས་ངེས་པ། ལས་འཕེལ་ཆེ་བ། ལས་མ་
བྱས་པ་དང་མི་འཕྲད་པ། བྱས་པ་ཆུད་མི་ཟ་བ་སྟེ་བཞི་དང་། བྱེ་བྲག་
ཏུ་བསམ་པ་ལ། རགས་རིམ་བསྡུས་པ་མི་དགེ་བའི་ལས་ལམ་བཅུ།
དེའི་ལྡོག་ཕྱོགས་དགེ་བ་བཅུ་ཡོད་ལ། དེ་དག་རེ་རེའི་འབྲས་བུ་ལའང་
རྣམ་སྨིན་གྱི་འབྲས་བུ། རྒྱུ་མཐུན་གྱི་འབྲས་བུ། དཔང་གི་འབྲས་བུ་
སོགས་སོ་སོར་མ་འདྲེས་པར་མྱོང་དགོས་ཚུལ་ལ་བསམས་ནས་ལས་
འབྲས་ཡིད་ཆེས་ཀྱི་དད་པ་སྐྱེད་པ་གལ་ཆེའོ། །སྲིད་པའི་སྡུག་བསྔལ་
བསམས་ནས་ངེས་འབྱུང་དང་སྙིང་རྗེ་སོགས་སྐྱེ་ཞིང་། ལས་འབྲས་

བསམས་ནས་ཡིད་ཆེས་ཀྱི་དད་པས་བླང་དོར་ལ་འཇུག་པ་ནི་དེ་དག་
བསམ་པའི་ཕན་ཡོན་ཡིན་ལ། དེའི་ལྡོག་ཕྱོགས་ནི་དེ་དག་མ་བསམས་
པའི་ཉེས་པའོ། །གཞན་ཡང་ཇོ་བོས། མཁས་པས་སྡིག་པར་ཡོང་མི་
སྤྱོད༑ །དེ་འབྲས་ངན་འགྲོའི་སྡུག་བསྔལ་འབྱུང༌། །ཞེས་དང་། ཤིན་ཏུ་
ཟབ་པ་ལས་འབྲས་ཁོ་ན་ཡིན། །ཡི་དམ་གྱི་ལྷ་ཞལ་མཐོང་བ་བས་ལས་
རྒྱུ་འབྲས་ལ་ཡིད་ཆེས་བརྟན་པ་ཐོབ་ན་དེ་ཉིད་མཆོག་ཡིན་ཞེས་དང་།
རྩ་བ་དུག་ཡིན་ན་ཡལ་ག་སོགས་ཐམས་ཅད་དུག་ཡིན་ཞེས་སོགས་ཀྱི་
དཔེས་ལས་འབྲས་བསྟན་ཞིང་། མངའ་རིས་སུ་ལས་འབྲས་འབའ་
ཞིག་གསུངས་པས་བླ་མ་ལས་འབྲས་པ་ཞེས་གྲགས། འབྲོམ་གྱིས་ཀྱང་།
ངན་སོང་གསུམ་པོ་དེར་ལྟུང་ན་ནི་སྡུག་བསྔལ་འབའ་ཞིག་ལས་སྐྱིད་
གཅིག་ཀྱང་མེད། ཅེས་དང་། གསོན་ཚེ་དགེ་སྡིག་གཉིས་པོ་གང་བྱས་
པའི༑ །འབྲས་བུ་ཕྱི་མའི་དུས་སུ་འབྱུང་བར་འགྱུར། །ཞེས་དང་། ད་ལྟ་
དགེ་བའི་ལས་ལ་མ་འབད་ན། །ཕྱི་མར་སྡུག་བསྔལ་མྱོང་བར་འགྱུར་
ཏ་རེ། །ཞེས་དང་། ཇོ་བོ་པ་སྙིང་ཁམས་ཆེར་མི་རུང་། རྟེན་འབྲེལ་འདི་
ཕྲ་གསུངས། པོ་ཏོ་བས། འོ་སྐོལ་དུས་ད་རེས་མི་དགེ་བཅུ་སྤངས་ནས་
དགེ་བཅུ་སྤྱད་ན་ངན་སོང་གསུམ་བཙལ་ཡང་མི་རྙེད། དགེ་བཅུ་
སྤངས་ནས་མི་དགེ་བཅུ་ལ་བག་མེད་པ་སྤྱད་ན་མཐོ་རིས་དང་ཐར་པ་
བཙལ་གྱིས་མི་རྙེད་པར་འགྲོ། ཞེས་དང༌། ནན་ཏར་ཟབ་པ་ལས་དང་
འབྲས་བུ། །སྟོང་ཉིད་རིགས་པས་ཀྱང་ནི་གོར་རུང༌། །ཞེས་གསུངས།
ཕུ་ཆུང་བས། ང་ནི་ཏུགས་ཀྱིས་ཐུག་ནས་རྒས་ཁར་མཛངས་བླུན་ལ་ཁ་
ལྷན་སོང་གསུངས། ཁམ་ལུང་པས་ཕུ་ཆུང་པ་ལ། དགེ་བཤེས་པ་ནི་

ལས་འབྲས་ཁོ་ན་གལ་ཆེ་བར་གསུངས་པ་ལ། ད་ལྟ་བཤད་པ་དང་།
ཉན་པ་དང་། སྒོམ་རིན་མེད་པར་བྱེད་དེ་འདི་ཁོ་ན་དཀའ་འམ་སྙམ་
གསུངས་པས། ཕུ་ཆུང་བས་དེ་ཙུག་ལགས་གསུངས། གླང་ཐང་པས་
སྤྱན་སྔ་བ་ལ་གདམས་པ་ཞུས་པ་ལ། ཇོ་བོ་ལས་འབྲས་སེམས་པ་འདི་
རང་མན་ངག་ཡིན་སྙམ་པ་ཡིན་གསུངས། ཁ་རག་པས། ངན་སོང་སྡུག་
བསྔལ་འབྱུང་བའི་རྒྱུ། །ལས་ངན་སྡིག་པ་སྤོངས་ཤིག་ཨཾ། །ཞེས་དང་།
ཤ་ར་བས། ལས་འབྲས་ལ་མ་བྱང་བར་ཆོས་མཐོ་མཐོ་ལ་དགའ་བ་ནི་
འཁྱགས་པའི་སྟེང་དུ་མཁར་བརྩིགས་པ་དང་འདྲ། ཞེས་སོགས་
གསུངས༑ གཞན་ཡང་རྒྱལ་སྲས་པ་ཉིད་ཀྱིས། ཚ་གྲང་བཀྲེས་སྐོམ་ལ་
གཅིག་ལ་གཅིག་ཟ་སོགས། །སྡུག་བསྔལ་མང་པོས་ངན་སོང་བ་རྣམས་
གཙེས༑ །ཞེས་དང༌། འགྲོ་བ་བཟང་ངན་དེ་ཡི་བདེ་སྡུག་ཀུན། །དགེ་
དང་མི་དགེས་འཕེན་ཞིང་རྫོགས་བྱེད་པས། །སྲོག་གི་ཕྱིར་ཡང་སྡིག་པ་
མི་བྱ་ཞིང་། །རྟག་ཏུ་དགེ་བའི་ཆོས་ལ་འབད་པར་བྱ། །ཞེས་གསུངས་
ཤིང་༑ དེ་བཞིན་དུ་ཉམས་བཞེས་མཛད་དོ། །
གཉིས་པ་སྐྱེས་བུ་འབྲིང་གི་ལམ་སྲིད་བདེ་ལ་མ་ཆགས་པར་ཐར་
པ་དོན་དུ་གཉེར་བ་ནི།
རྩ་བ། སྲིད་གསུམ་བདེ་བ་རྩྭ་རྩེའི་ཟིལ་པ་བཞིན། །
ཡུད་ཙམ་ཞིག་གིས་འཇིགས་པའི་ཆོས་ཅན་ཡིན། །
ནམ་ཡང་མི་འགྱུར་ཐར་པའི་གོ་འཕང་མཆོག །
དོན་དུ་གཉེར་བ་རྒྱལ་སྲས་ལག་ལེན་ཡིན། ། 
ཞེས་གསུངས། དོན་ནི་འདོད་ཁམས། གཟུགས་ཁམས། གཟུགས་

མེད་ཁམས་ཏེ་ཁམས་གསུམ་མམ་སྲིད་པ་གསུམ་ན་ཟག་བཅས་ཀྱི་
བདེ་བ་ཇི་སྙེད་ཡོད་པ་དེ་ཐམས་ཅད་ནི་རྩྭའི་རྩེ་མོ་ཟིལ་པའི་ཐིགས་
པ་བཞིན་དུ་སྐད་ཅིག་དང་ཡུད་ཙམ་ཞིག་གིས་འཇིག་ཅིང་རྣམ་པར་
ཉམས་པའི་ཆོས་ཅན་ཡིན་པས་ཆགས་པའི་གནས་སུ་མི་རིགས་ལ།
དུས་ནམ་གྱི་ཚེ་ཡང་གཞན་དུ་མི་འགྱུར་བ་རྟག་བརྟན་གཡུང་དྲུང་གི་
ངོ་བོར་གནས་པ། སྒྲིབ་གཉིས་ཀྱི་འཆིང་བ་མཐའ་དག་ལས་གྲོལ་བ་
ཐར་པའི་གོ་འཕང་མཆོག་ནི་རྫོགས་པའི་སངས་རྒྱས་ཡིན་པས་ན། དེ་
ཆ་གས་
པའི་སྒོ་ནས་ཐེག་ཆེན་གྱི་ལམ་ལ་སྦྱོར་བ་ནི་རྒྱལ་སྲས་རྣམས་ཀྱིས་རྣམ་
གྲོལ་དོན་གཉེར་གྱི་བློ་སྐྱེད་ཚུལ་གྱི་ལག་ལེན་ཡིན་ནོ་ཞེས་པའོ། །
གཞན་ཡང་བཞི་བརྒྱ་པ་ལས། གང་ལ་འདིར་སྐྱོ་ཡོད་མིན་པ། །དེ་ལ་ཞི་
གུས་ག་ལ་ཡོད། །ཅེས་དང་། སྤྱོད་འཇུག་ལས་ཀྱང་། སྡུག་བསྔལ་མེད་
པར་ངེས་འབྱུང་མེད། །ཅེས་པ་ལྟར་སྲིད་པ་མཐའ་དག་སྡུག་བསྔལ་དུ་
ཤེས་ནས། དེ་ལ་སྐྱོ་བས་འདོར་འདོད་ཀྱི་བློ་མ་སྐྱེས་ན་སྡུག་བསྔལ་ཞི་
བའི་ཐར་པ་ལ་དོན་གཉེར་གྱི་གུས་པ་མི་སྐྱེའོ། །དེས་ན་མཐོ་རིས་ཀྱི་
བདེ་བ་ལའང་མ་ཆགས་པ་ཞིག་དགོས་ཀྱི།
འདའ་མི་ནུས་ཏེ། མདོ་ལས། འཁོར་བར་ཆགས་པའི་ཡིད་དང་ལྡན་
རྣམས་རྟག་ཏུ་འཁོར། །ཞེས་གསུངས། དེའི་ཕྱིར་ཐར་པ་དོན་གཉེར་གྱི་
ངེས་འབྱུང་གི་བློ་སྐྱེ་བ་ལ་སྡུག་བདེན་འཁོར་བའི་ཉེས་དམིགས་དང་།
ཀུན་འབྱུང་འཁོར་བའི་འཇུག་རིམ་ཤེས་དགོས་ལ། སྔ་མ་ལའང་། སྲིད་
པ་སྤྱིའི་ཉེས་དམིགས་ནི། དགྲ་གཉེན་ངེས་པ་མེད་པ། ངོམས་མི་ཤེས་

པ༑ ལུས་ཡང་ཡང་འདོར་བ། ཡང་ཡང་ཉིང་མཚམས་སྦྱོར་བ། ཡང་
ཡང་མཐོ་དམན་དུ་འགྱུར་བ།  ཿ གཅིག་པུ་གྲོགས་མེད་པའི་ཉེས་
དམིགས་ཏེ་དྲུག་དང་། ཡང་སྡུག་བསྔལ་བརྒྱད་དང་གསུམ་སོགས་
ཡོད་ལ། བྱེ་བྲག་སོ་སོའི་སྡུག་བསྔལ་ལའང་། སྔར་བཤད་ངན་སོང་
གསུམ་དུ་མ་ཟད། མཐོ་རིས་གསུམ་ཡང་སྡུག་བསྔལ་གྱི་རང་བཞིན་ཏེ།
མདོ་ལས། འཁོར་བ་ཁབ་ཀྱི་རྩེ་ཙམ་ལ། །ཞེས་སོགས་དང་། བྱམས་པས།
མི་གཙང་བ་ལ་དྲི་ཞིམ་མེད་བཞིན་འགྲོ་ལྔ་དག་ན་བདེ་བ་མེད། །ཅེས་
སོགས་དང་། བཞི་བརྒྱ་པར། མཁས་པ་རྣམས་ལ་མཐོ་རིས་ཀྱང་། །
དམྱལ་བ་དང་མཚུངས་འཇིགས་སྐྱེད་འགྱུར། །ཞེས་སོགས་ལྟར་རོ། །
འདིར་ནི་སྐྱེས་བུ་ཆུང་ངུའི་སྐབས་ལྟར་ངན་སོང་གི་ཉེས་དམིགས་
བསམ་པ་ཙམ་གྱིས་མི་ཆོག་གི །སྲིད་པ་མཐའ་དག་མེ་འབར་བའི་ཁང་
པའི་ནང་ལྟར་སྡུག་བསྔལ་གྱི་འབྱུང་གནས་སུ་ཤེས་དགོས་ལ། དེ་ལྟར་
ཤེས་ན་ཐར་པ་དོན་གཉེར་སྐྱེ་ཞིང་དེ་ལ་བརྟེན་ནས་མྱང་འདས་
འཐོབ་སྟེ། ཚོམས་ལས། དེ་ལྟར་ཉེས་དམིགས་རྟོགས་གྱུར་ན། །མྱུར་དུ་
མྱ་ངན་འདས་པ་འཐོབ། །ཅེས་སོ། །ཀུན་འབྱུང་འཁོར་བའི་འཇུག་
རིམ་བསམ་པ་ལ། སྲིད་པའི་སྡུག་བསྔལ་ཐམས་ཅད་ལས་ཀྱི་ཀུན་
འབྱུང་གིས་བསྐྱེད་ལ། དེ་ཉོན་མོངས་པའི་ཀུན་འབྱུང་གིས་བསྐྱེད་
ཅིང་༑ ཉོན་མོངས་ཐམས་ཅད་ཀྱི་རྩ་བ་བདག་འཛིན་ཡིན་ལ། དེ་ཟློག་
ནུས་ཤིང་བཟློག་ན་སྡུག་བསྔལ་ཞི་བའི་འགོག་པའམ་ཐར་པ་མངོན་
དུ་བྱ་ནུས་སོ། །དེ་ལ་ཐར་པ་ཞེས་པ་ནི་ལས་ཉོན་གྱི་འཆིང་བ་ལས་
གྲོལ་བ་ཡིན་ལ། གྲོལ་བྱེད་ཀྱི་ལམ་ཡང་བསླབ་པ་གསུམ་གྱི་ཉམས་ལེན་

ཡིན་ཞིང་།དེའི་ནང་ནས་ཀྱང་སྲིད་རྩ་བདག་འཛིན་བཟློག་བྱེད་
དངོས་ནི་བདག་མེད་རྟོགས་པའི་ཤེས་རབ་ཡིན་ལ། དེ་ཏིང་ངེ་འཛིན་
ལ་བརྟེན་ཞིང་།དེ་སོགས་ཡོན་ཏན་ཐམས་ཅད་ཀྱི་རྩ་བ་ནི་ཚུལ་
ཁྲིམས་ཡིན་པས་དེ་ཐོག་མར་གལ་ཆེའོ། །དེས་ན་བཤེས་སྤྲིང་ལ
བ་བཟློག་པའི་སླད་དུ་འབད། །ཅེས་དང༌། ཡང་སྲིད་མེད་པར་བགྱི་
སླད་འབད། །ཅེས་སོགས་ལྟར་ད་ལྟ་མི་ཁོམ་པའི་གནས་བརྒྱད་དུ་མ་
སྐྱེས་པར་རྟེན་ཁྱད་པར་ཅན་ཐོབ་པའི་དུས་འདིར་སྐྱེ་བ་བཟློག་སྟེ་
ཡང་སྲིད་མེད་པའི་ཐར་པ་ཐོབ་བྱེད་ཀྱི་ལམ་ལ་འབད་ནས་སློབ་
དགོས་སོ། །གཞན་ཡང་ཇོ་བོས། གྲོགས་དག་འཁོར་བའི་འདམ་རྫབ་
འདི་ན་སྐྱིད་མེད་ཐར་པའི་སྐམ་སར་གཤེགས། །ཞེས་དང་སྡོམ་པ་
གསུམ་ལ་གནས་ཤིང་དག་ཀྱང་ཁམས་གསུམ་འཁོར་བ་ལ་ཡིད་མ
འབྱུང་ན་འཁོར་བའི་རྒྱུ་བྱེད་ཅེས་གསུངས་ལ། འབྲོམ་གྱིས་ཀྱང་། དུས་
ཉིན་དང་མཚན་དུ་འཁོར་བའི་སྡུག་བསྔལ་བསྒོམ།།དེ་ཤེས་ནས་སྐྱེ་
འཇིགས་པས་ཡར་ལ་འབྲོས་སྙིང་འདོད། །ཅེས་དང༌། པོ་ཏོ་བས།
ཅག་འཁོར་བར་གཞལ་ཡས་ཁང་དུ་མཐོང་རིང་ལ་དེར་འཁྱམས་པ་
ལས་རྣམ་གྲོལ་ཐོབ་ཐབས་མེད། ཅེས་དང་། ངན་སོང་ནས་ཐར་ཏེ་ལྷ་
མི་ཐོབ་པ་ཙམ་ལའང་བདེ་བ་མེད་ཅིང་གཏན་གྱི་བཙན་ས་ཟིན་པ་
མེད་པས་འཁོར་བ་མཐའ་དག་སྡུག་བསྔལ་དུ་ཤེས་དགོས། ཞེས་དང་།
རྐྱང་ཚ་རྡོར་ཚུལ་གྱིས་གདམས་པ་ཞུས་པ་ལ། ཁྱོད་འཁོར་བའི་ཉེས་
དམིགས་སྒོམས་དང་། འཁོར་བ་སྤང་དཀའ་རྒྱུ་མེད། ཐར་པ་འགྲུབ་
དཀའ་རྒྱུ་མེད། ཅེས་གསུངས། ཁ་རག་པས། གང་དུ་སྐྱེས་ཀྱང་སྐྱིད་
༡༈༙

མེད་པར་བསྒོམས་པས་འཁོར་བ་མཐའ་དག་ལ་བློ་ལྡོག་དགོས་པར་
གོ་ལགས། ཞེས་དང༌། ཨཾ་ཡིག་ཏུའང༌། འཁོར་བ་པ་ལ་བདེ་བ་མེད། །
ཅེས་སོགས་གསུངས། སྨྱུག་རུམ་པས། ངེས་པར་ལེགས་པའི་བྱང་ཆུབ་
འཐོབ་པར་འདོད་པས་འཁོར་བ་ལ་བཙོན་རའི་འདུ་ཤེས་བསྐྱེད་པར་
བྱའོ༑ །ཞེས་དང་། འགྲོ་མགོན་གྱིས། འཁོར་བ་ལ་ཡིད་འབྱུང་བའི་བློ་
རྣལ་མ་ཞིག་སྐྱེས་ན་མེ་ལྕགས་རྣོན་པོ་དང་སྤྲ་བ་སྐམ་པོ་འཕྲད་པ་
བཞིན་དུ་རྣམ་པར་གྲོལ་བ་ལ་ཚེགས་མེད་པ་འོང་སྟེ་མྱུར་དུ་སྲིད་པ་
གསུམ་ནས་ཐར་ཞེས་གསུངས། འཁོར་བ་བཟློག་པའི་སླད་དུ། ད་རེས་
འབད་དགོས་པའང་། དཔེ་ཆོས་སུ། སྔར་དེ་ཙམ་ཞིག་འཁྱམས་པ་ལ་
རང་ལོག་མ་བྱུང་ལོག་མི་འོང་བས་བཟློག་དགོས་ལ། བཟློག་པའི་དུས་
ཀྱང་ད་རེས་དལ་འབྱོར་ཐོབ་པའི་དུས་འདི་ཡིན་ཞེས་དང་། བེའུ་བུམ་
ལས་ཀྱང་དེ་བཞིན་གསུངས་སོ། །རྣལ་འབྱོར་པ་ཆེན་པོས་ཀྱང་། ད་
རེས་ཕྱུགས་ལས་བྱེ་བྲག་འབྱེད་པའི་དུས་ཡིན། ཞེས་དང༌། སྣེའུ་ཟུར་
པས༑ ངན་སོང་གསུམ་གདོང་ཐུག་ཁོ་ནར་ཡོད་པ་བཟློག་ཏུ་ཡོད་པ་
འདི་ཧ་ལོ་ཆེན་པོ་བླངས་པ་ཡིན། ཞེས་གསུངས། གཞན་ཡང་རྒྱལ་སྲས་
པ་ཉིད་ཀྱིས། དེས་ན་འཁོར་བ་སྡུག་བསྔལ་རང་བཞིན་དུ། །ཤེས་ནས་
དེ་རྒྱུ་ལས་དང་ཉོན་མོངས་རྣམས། །སྤངས་ཏེ་མྱང་འདས་འཐོབ་པར་
བྱ་བའི་ཕྱིར། །ཐར་པའི་ལམ་ལ་རབ་ཏུ་འབད་པར་མཛོད། །ཅེས་
གསུངས་ཤིང་། དེ་བཞིན་དུ་ཐུགས་ཉམས་སུ་བཞེས་པར་མཛད་དོ། །
དེ་ལྟར་སྐྱེས་བུ་འབྲིང་གི་ལམ་འདི་ནི་ཐར་པའི་ལམ་གྱི་རྩ་བ་ཡིན་
པས་ཤིན་ཏུ་གལ་ཆེའོ། །

གསུམ་པ་སྐྱེས་བུ་ཆེན་པོའི་ལམ་སྟོང་ཉིད་སྙིང་རྗེ་ཟུང་འཇུག་ཏུ་
བསྒོམས་པས་སྲིད་ཞིའི་མཐའ་ལས་གྲོལ་བ་བསྟན་པ ་ལ་གསུམ།
བསམ་པ་བྱང་ཆུབ་མཆོག་ཏུ་སེམས་བསྐྱེད་པ། སྦྱོར་བ་བྱང་ཆུབ་ཀྱི་
སེམས་གཉིས་སྒོམ་པ། དེ་དག་གི་བསླབ་བྱ་ལ་བསླབ་པའོ། །
དང་པོ་ནི།
རྩ་བ། ཐོག་མེད་དུས་ནས་བདག་ལ་བརྩེ་བ་ཅན། །
མ་རྣམས་སྡུག་ན་རང་བདེས་ཅི་ཞིག་བྱ། །
དེ་ཕྱིར་མཐའ་ཡས་སེམས་ཅན་བསྒྲལ་བྱའི་ཕྱིར། །
བྱང་ཆུབ་སེམས་བསྐྱེད་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། སྲིད་པ་ཐོག་མ་མེད་པའི་དུས་ནས་བདག་
ལ་ཤིན་ཏུ་བརྩེ་བ་ཚད་མེད་པའི་སྒོ་ནས་རང་གི་སྲོག་ལས་ཀྱང་གཅེས་
ཤིང་ཕངས་པར་བྱས་ཏེ་དྲིན་ཆེན་པོས་ཡང་ཡང་སྐྱོང་བར་བྱེད་པའི་
དྲིན་ཅན་གྱི་མ་རྒན་རིགས་དྲུག་གི་སེམས་ཅན་འདི་རྣམས། སྤྱིར་
འཁོར་བའི་སྡུག་བསྔལ་དང་ཁྱད་པར་ངན་སོང་གི་སྡུག་བསྔལ་ཤུགས་
དྲག་ལ་རྒྱུན་རིང་པོས་མནར་བཞིན་པ་ལགས་ན། དེ་ལ་ཅི་ཡང་མི་
སེམས་པར་རང་གཅིག་པུའི་དོན་དུ་མཐོ་རིས་ཀྱི་བདེ་བ་དོན་དུ
གཉེར་བ་དང་། དེར་མ་ཟད་ཉན་རང་དགྲ་བཅོམ་གཉིས་ཀྱི་གོ་འཕང་
ལྟ་བུའི་ཐར་པ་དེས་ཀྱང་ཅི་ཞིག་བྱ་སྟེ། མ་རྣམས་བདེ་ཐབས་ལ་མི་
བརྩོན་པར་རང་ཞི་བདེ་གཉེར་བ་ནི་ཤིན་ཏུ་ཁྲེལ་པོར་བ་སྐྱེས་བུ་ཆེན་
པོ་རྣམས་ཀྱིས་སྨད་པའི་གནས་ཐེག་ཆེན་ལམ་གྱི་གོལ་ས་ཐ་ཆད་པའོ། །
རྒྱུ་མཚན་དེའི་ཕྱིར་མཐའ་ཡས་པའི་སེམས་ཅན་ཐམས་ཅད་སྲིད་པ་

ལས་བསྒྲལ་ཏེ་སངས་རྒྱས་འཐོབ་པར་བྱ་བའི་ཕྱིར་དུ། སྔོན་གྱི་སངས་
རྒྱས་བྱང་སེམས་རྣམས་ཀྱི་ཐུགས་ཇི་ལྟར་བསྐྱེད་པ་བཞིན་དུ་བདག་
གིས་ཀྱང་བྱང་ཆུབ་མཆོག་ཏུ་སེམས་བསྐྱེད་པར་བྱའོ་སྙམ་དུ་བྱམས་
སྙིང་རྗེ་སྔོན་དུ་བཏང་ནས་སེམས་བསྐྱེད་པ་ནི་རྒྱལ་སྲས་རྣམས་ཀྱིས་
བྱང་ཆུབ་ཆེན་པོར་སེམས་བསྐྱེད་ཚུལ་གྱི་ལག་ལེན་ཡིན་ནོ་ཞེས་པའོ།
གཞན་ཡང་རྒྱན་ལས། སེམས་བསྐྱེད་པ་ནི་གཞན་དོན་ཕྱིར། །ཡང་དག་
རྫོགས་པའི་བྱང་ཆུབ་འདོད། །ཅེས་པ་ལྟར། ཆེད་དུ་བྱ་བ་གཞན་དོན་
དུ་ཐོབ་བྱ་རྫོགས་བྱང་དོན་དུ་གཉེར་བ་ནི་ཐེག་ཆེན་སེམས་བསྐྱེད་ཀྱི་
ངོ་བོ་ཡིན་ལ། དེ་ལ་དབྱེ་ན།། སྤྱོད་འཇུག་ལས། བྱང་ཆུབ་སེམས་དེ་
མདོར་བསྡུ་ན། །ཞེས་སོགས་ལྟར། སྨོན་པ་སེམས་བསྐྱེད་དང་། འཇུག་
པ་སེམས་བསྐྱེད་གཉིས་ཡོད་ལ། དེ་གཉིས་ཀྱི་ཁྱད་པར་ཡང་། དེ་ཉིད་
ལས༑ འགྲོ་བར་འདོད་དང་འགྲོ་བ་ཡི། །ཞེས་སོགས་ལྟར་རོ། །དེའང་
ཐེག་ཆེན་མདོ་སྔགས་གཉིས་ཀའི་ལམ་གྱི་འཇུག་སྒོ་ནི་བྱང་ཆུབ་ཀྱི་
སེམས་ཡིན་ལ། ཐེག་ཆེན་གྱི་གྲངས་སུ་ཚུད་མི་ཚུད་ནི་སེམས་དེ་ཡོད་
མེད་ཀྱི་རྗེས་སུ་འགྲོ་ལྡོག་བྱེད་དེ། སྤྱོད་འཇུག་ལས། བྱང་ཆུབ་སེམས་
སྐྱེས་གྱུར་ན་སྐད་ཅིག་གིས། །ཞེས་སོགས་དང༌། དེ་རིང་སངས་རྒྱས་
རིགས་སུ་སྐྱེས། །ཞེས་སོགས་གསུངས། བྱང་ཆུབ་ཀྱི་སེམས་ཀྱིས་ཟིན་ན་
དུད་འགྲོ་ལ་ཟན་ཁམ་གཅིག་བྱིན་པའང་བྱང་སེམས་ཀྱི་སྤྱོད་པའི་
གྲངས་སུ་འགྲོ་ལ། དེས་མ་ཟིན་ན་སྟོང་གསུམ་རིན་པོ་ཆེས་བཀང་སྟེ་
བྱིན་ཡང་སྦྱིན་པ་ཙམ་ལས་བྱང་སེམས་ཀྱི་སྤྱོད་པའི་གྲངས་སུ་མི་
འགྲོའོ༑ །དེས་ཚུལ་ཁྲིམས་སོགས་གཞན་ལའང་ཤེས་པར་བྱའོ། །འདི་

དག་གིས་བྱང་ཆུབ་ཀྱི་སེམས་ཡོད་མེད་དང་དེས་ཟིན་མ་ཟིན་གྱི་ཕན་
ཡོན་དང་ཉེས་པ་བསྟན་ལ། དེ་བཞིན་དུ་སྡོང་པོ་བཀོད་པ་དང་སྤྱོད་
འཇུག་སོགས་ལས་བྱང་ཆུབ་སེམས་ཀྱི་ཕན་ཡོན་རྒྱས་པར་གསུངས་
ཤིང་༑ དཔལ་བྱིན་གྱིས་ཞུས་པ་ལས། བྱང་ཆུབ་སེམས་ཀྱི་བསོད་ནམས་
གང་༑ །གལ་ཏེ་དེ་ལ་གཟུགས་མཆིས་ན། །ནམ་མཁའི་ཁམས་ནི་ཀུན་
བཀང་སྟེ། །དེ་ནི་དེ་བས་ལྷག་པར་འགྱུར། །ཞེས་སོགས་ཕན་ཡོན་
མདོར་བསྡུས་ཏེ་གསུངས་སོ། །དེ་ལ་འབྲས་བུ་སྐུ་གཉིས་འཐོབ་བྱེད་
ཐེག་ཆེན་ལམ་གྱི་ངོ་བོ་ནི། ཐབས་ཀྱི་གཙོ་བོ་སྟོང་ཉིད་རྟོགས་པའི་
ཤེས་རབ་སོགས་ཐབས་ཤེས་རྫོགས་པར་ཚང་བ་སྟེ། དབུ་མ་སྙིང་པོ་
ལས༑ བྱམས་པ་དང་ནི་སྙིང་རྗེ་དང༌། །ཤེས་རབ་ཆེན་པོས་བརྒྱན་པ་
ཡི༑ །སངས་རྒྱས་ས་བོན་བྱང་ཆུབ་སེམས། །དེ་ཕྱིར་མཁས་པས་དེ་མི་
གཏོང་༑ །ཞེས་སོ། །བྱང་སེམས་ལ་བློ་སྦྱོང་ཚུལ་ལ། གཞན་དོན་དོན་
གཉེར་དང་། བྱང་ཆུབ་དོན་གཉེར་ལ་བློ་སྦྱོང་ཚུལ་གཉིས་ལས། སྔ་མ་
ལ་ཇོ་བོ་རྗེའི་གདམས་པ་ལས་འབྱུང་བ་ལྟར་ན། མར་ཤེས། དྲིན་དྲན་
སོགས་མན་ངག་བདུན་ལ་རིམ་གྱིས་བློ་སྦྱོང་དགོས་ལ། རྒྱལ་སྲས་ཞི་བ་
ལྷའི་མན་ངག་ལྟར་ན། བདག་གཞན་བརྗེ་བའི་སྒོ་ནས་བློ་སྦྱོང་བར་
གསུངས་ཏེ་འདི་འོག་ཏུ་འཆད་དོ། །དེས་ན་འདིར་ནི་ལུགས་དེ་གཉིས་
ཀའི་སྐབས་སུ་གལ་ཆེ་བའི་བྱམས་སྙིང་རྗེའི་སྒོ་ནས་བློ་སྦྱོང་ཚུལ་
བཤད་ན། དེ་ལ་སྤྱིར་བྱམས་པ་ནི། བདེ་བ་དང་མི་ལྡན་པའི་སེམས་
ཅན་གང་རུང་ཞིག་ལ་དམིགས་ནས་དེ་བདེ་བ་དང་ལྡན་པར་འདོད་
པ་ཡིན་ལ། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དགེ་བ་

དང་ལྡན་པར་འདོད་པ་ནི་བྱམས་པ་ཆེན་པོའོ། །དེ་བཞིན་དུ་སྡུག་
བསྔལ་ཅི་རིགས་པས་མནར་བའི་སེམས་ཅན་ཞིག་ལ་དམིགས་ནས་དེ་
སྡུག་བསྔལ་དང་འབྲལ་བར་འདོད་པ་སྙིང་རྗེ་ཡིན་ལ། · སེམས་ཅན་
ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་མི་དགེ་བ་དང་འབྲལ་
བར་འདོད་པ་ནི་སྙིང་རྗེ་ཆེན་པོའོ། །འདི་ནི་སེམས་ཅན་རྣམས་སྡུག་
བསྔལ་གྱིས་མནར་ཚུལ་སེམས་པ་སྟེ། རང་སྡུག་བསྔལ་གྱིས་མནར་
ཚུལ་བསམས་ན་ངེས་འབྱུང་སྐྱེ་བ་བཞིན་དུ། གཞན་སྡུག་བསྔལ་གྱིས་
མནར་ཚུལ་བསམས་ན་སྙིང་རྗེ་སྐྱེའོ། །སྙིང་རྗེ་ཆེན་པོ་ནི་ཐེག་ཆེན་
ལམ་གྱི་རྩ་བ་དང་། སངས་རྒྱས་སྒྲུབ་པ་ལ་ཐོག་མཐའ་བར་གསུམ་དུ་
གལ་ཆེའོ། །སེམས་ཅན་རྣམས་བདེ་བ་དང་ལྡན་པ་དང་སྡུག་བསྔལ་
དང་བྲལ་བ་ཞིག་བདག་གིས་བྱ་སྙམ་ནས་གཞན་དོན་ཁུར་དུ་ཁྱེར་བ་
ནི་ལྷག་བསམ་ཡིན་ལ། དེ་ལ་བརྟེན་ནས་བྱང་ཆུབ་ཀྱི་སེམས་དངོས་
སྐྱེའོ༑ །བྱང་ཆུབ་དོན་གཉེར་ལ་བློ་སྦྱོང་བ་ནི། གཞན་དོན་སྒྲུབ་པ་ལ་
བྱང་ཆུབ་ཆེན་པོ་དགོས་པར་མཐོང་ནས་དེ་ཉིད་སྙིང་ཐག་པ་ནས་
དོན་དུ་གཉེར་བའི་སྒོ་ནས་འཐོབ་འདོད་སྐྱེད་པའོ། །གཞན་ཡང་ཇོ་
བོས༑ བྱམས་དང་སྙིང་རྗེ་བསྒོམ་བྱ་ཞིང༌། །བྱང་ཆུབ་སེམས་ནི་བརྟན་
པར་བྱ། །ཞེས་དང༌། སྙིང་རྗེ་ཆེན་པོ་དང་འབྲེལ་བའི། །བྱང་ཆུབ་
སེམས་ནི་མཆོག་ཏུ་བསྔགས། །ཞེས་གསུངས་ཤིང༌། རྡོ་རྗེ་གདན་དུ་
བསྐོར་བ་མཛད་སྐབས་སྒྲོལ་མ་དང་ཁྲོ་གཉེར་ཅན་གྱི་སྤྲུལ་པ་བུད་
མེད་རྒན་གཞོན་གཉིས་ཀྱིས་དྲི་ལན་མཛད་པ་ལས་མྱུར་དུ་འཚང་རྒྱ་
བར་འདོད་པས་བྱམས་སྙིང་རྗེ་བྱང་ཆུབ་ཀྱི་སེམས་སྦྱོངས་ཤིག་

གསུངས་པས་ཐུགས་ལ་ངེས་ཤེས་འཁྲུངས་པ་སོགས་ཀྱི་ལོ་རྒྱུས་རྣམ་
ཐར་ན་མང་ལ། རྣལ་འབྱོར་པ་ཕྱག་ཁྲི་མཆོག་དགུང་ལོ་སུམ་ཅུ་པ་ལ་
ཇོ་བོ་རྗེ་མཇལ་ནས་གདམས་པ་ཞུས་པས། ཇོ་བོས། དུས་དེ་རིང་ནས་
བཟུང་མིང་ཡིད་ལ་མ་བྱེད། རུས་ཡིད་ལ་མ་བྱེད། ཡུལ་ཡིད་ལ་མ་བྱེད་
པར་བྱམས་སྙིང་རྗེ་བྱང་ཆུབ་ཀྱི་སེམས་འབའ་ཞིག་སྒོམས་གསུངས།
ཁོང་གིས་དེ་བཞིན་མཛད་པས། ལོ་སུམ་ཅུ་རྩ་ལྔ་པ་ལ་མཆོག་གི་
དངོས་གྲུབ་ཐོབ་པར་གསུངས་པའང་ཡོད། འབྲོམ་གྱིས་ཀྱང་། བྱམས་
སྙིང་རྗེ་མང་དུ་སྒོམས་ལ་བྱང་ཆུབ་ཀྱི་སེམས་བརྟན་པར་བྱ། །ཞེས་
དང་༑ བྱམས་སྙིང་རྗེ་བྱང་ཆུབ་ཀྱི་སེམས་ནི་རང་གཞན་གཉིས་ཀའི་
དོན་ཆེན་པོ་འགྲུབ་པའི་རྒྱུ་ཡིན་གསུངས་ཤིང་། རྣལ་འབྱོར་པ་ཆེན་པོ་
ལ༑ ཁྱོད་ལ་རྣ་རྩར་རྔ་བོ་ཆེ་བརྡུངས་ཀྱང་མི་ཤིགས་པའི་སྒོམ་ཡོད་
ཀྱང་བྱམས་སྙིང་རྗེ་བྱང་ཆུབ་ཀྱི་སེམས་མེད་ན་ཉིན་མཚན་དུ་བ ཤཊ་
པ་བྱ་དགོས་པའི་སར་སྐྱེ་བ་ཡིན་གསུང་། དགེ་བཤེས་དགོན་པ་བས།
ཐམས་ཅད་མཁྱེན་པའི་རྩ་བ་ཚོགས་གཉིས་ལ་ཐུག །ཚོགས་གཉིས་ཀྱི་
རྩ་བ་བྱང་ཆུབ་ཀྱི་སེམས་ལ་ཐུག །བྱང་ཆུབ་སེམས་ཀྱི་རྩ་བ་བྱམས་
སྙིང་རྗེ་ལ་ཐུག་གསུངས། པོ་ཏོ་བའི་དཔེ་ཆོས་སུ། སྒོ་གསུམ་གྱི་བྱ་བ་ཅི་
དང་ཅི་བྱེད་པ་ཐམས་ཅད་དུ་བྱམས་པ་དང་སྙིང་རྗེ་བྱང་ཆུབ་སེམས་
ཀྱིས་བྱེད་ཅིང་སྦྱང་གསུང་ཞིང་། བྱམས་སོགས་དཔེའི་སྒོ་ནས་བསྟན་
ཏེ༑ པོ་ཏོ་བ་ལ་རྒན་མོ་ཞིག་གིས། ཇོ་བོའི་བྱམས་པ་སྒོམ་པ་དེ་ཇི་ལྟ་བུ་
ལ་ཟེར་ཞུས་པས། ཁྱོད་ཀྱི་བུ་ཐོ་ལེ་གྲགས་ལ་སྙིང་དུ་སྡུག་ཅིང་གཅེས་
པར་འཛིན་པ་ལྟར་ཐམས་ཅད་ལ་དེ་བཞིན་བྱེད་པ་ཡིན་བྱས་པས།

ན་རེ། ཨ་པ་དེ་ནི་ཉི་མ་བརྒྱར་བསྒོམ་ཡང་མི་འོང་ཟེར་སྐད། དེ་མོས་
གོ་བ་ཡིན་གསུང་། འདིས་གཙོ་བོར་ཡིད་འོང་གི་བྱམས་པ་བསྟན་སྙམ།
སྙིང་རྗེའི་སྐབས་སུ། ཁམ་པ་འཇམ་དཔལ་བྱ་བའི་རྐང་ནད་པ་ཞིག་ལ།
འབྲོམ་གྱིས། ད་ལྟ་ཁྱོད་ཀྱི་མ་རྒན་སྤུས་སྣ་གདོང་ན་ཁྱི་ཚན་གཅིག་
གིས་རྨུག་གིན་འདུག །རོགས་ཀྱང་སུ་མི་འདུག་བྱས་ན། ཁྱོད་རྐང་པ་
ན་བ་རང་ཡང་མི་དྲན་པར་སྡུག་རྒན་མ་དེ་དེ་ན་ཅི་བྱེད་ཟེར་ནས་
འཐིང་ཁྱེར་ལིང་དེ་ཆ་ངེས། དེ་བཞིན་དུ་སེམས་ཅན་ལ་མ་ཡིན་པའི་
བློ་བཅོས་མིན་ཞིག་སྐྱེས་ན་སེམས་ཅན་གྱི་སྡུག་བསྔལ་མཐོང་ཙ་ན་
སྙིང་རྗེ་ཤས་མི་བཟོད་པ་འོང་གསུངས། སེམས་བསྐྱེད་ཀྱི་སྐབས། ཞང་
མོན་ཁྱི་འབྲུག་བྱ་བ་ན་རེ། ཇོ་བོའི་སེམས་བསྐྱེད་བྱ་བ་དེ་ཅི་འདྲ་ཞིག་
ལ་ཟེར་དྲིས་པ་ལ། པོ་ཏོ་བས། སེམས་ཅན་ཐམས་ཅད་འཁོར་བའི་
སྡུག་བསྔལ་ལས་བསྒྲལ་ནས་སངས་རྒྱས་ཀྱི་ས་ལ་འགོད་པ་ཞིག་ལ་
ཟེར་བྱས་པས། ཁོ་ན་རེ། ཨ་ཙ་མ་དེ་ལ་སྙིང་ཁམས་རེ་ཆེ་དགོས་པར་
སྣང་ཟེར། དེ་ཁོས་གོ་བ་ཡིན། འོ་སྐོལ་བྱང་ཆུབ་མཆོག་ཏུ་སེམས་
བསྐྱེད་ནས་སེམས་ཅན་གྱི་དོན་བྱེད་པ་ལ་སྙིང་ཁམས་བསྐྱེད་དགོས་
ཞེས་པོ་ཏོ་བ་གསུང་། གླང་རི་ཐང་བས་ཀྱང་། ནན་ཏར་ན་གང་ཡང་
སྙིང་ཁམས་ལ་རག་ལས་པར་འདུག་གསུངས། ཤ་བོ་བས། ཐམས་ཅད་
མཁྱེན་པའི་རྐང་འཛུགས་པར་བྱེད་པ་ལ་བྱང་ཆུབ་ཀྱི་སེམས་རྒྱུད་ལ་
སྦྱང་དགོས་གསུངས། བྱ་ཡུལ་བས། ཐར་པ་དང་ཐམས་ཅད་མཁྱེན་
པའི་ལམ་གྱི་སྲོག་ཤིང་ཡིན་པས་བྱང་ཆུབ་ཀྱི་སེམས་སྦྱོང་གསུངས།
རིན་ཆེན་སྒང་པས། གཞན་ཕན་གྱི་བློ་དང་བྲལ་བ་ལ། །སྨོན་འཇུག་གི་

སྡོམ་པ་མི་སྐྱེ་ཞིང་། །ཐེག་ཆེན་གྱི་ཆོས་ལ་མི་དབང་བས། །བྱམས་དང་
སྙིང་རྗེ་འདི་གལ་རེ་ཆེ། །ཞེས་གསུངས། གཞན་ཡང་རྒྱལ་སྲས་པ་ཉིད་
ཀྱིས༑ གང་གིས་རང་གི་བདེ་བ་ཡལ་བོར་ནས། །ཡུ་བུའི་དོན་དུ་སྡུག་
བསྔལ་ཁུར་བླངས་པའི། །སེམས་ཅན་ཚོགས་འདི་བློ་ཡིས་ཡལ་བོར་ན།
ཐེག་ཆེན་དམ་ཆོས་ཐོབ་པའི་དགོས་པ་ཅི། །དེས་ན་མཐའ་ཡས་སེམས་
ཅན་བསྒྲལ་བྱའི་ཕྱིར། །བླ་མེད་བྱང་ཆུབ་མཆོག་ཏུ་སེམས་བསྐྱེད་ནས༎
རང་དོན་སྤངས་ཏེ་དངོས་སམ་བརྒྱུད་ནས་ཀྱང་། །གཞན་དོན་སྒྲུབ་དེ་
སྐྱེས་བུ་མཆོག་ཡིན་ནོ། །ཞེས་སོགས་གསུངས་ཤིང༌། ཉིད་ཀྱི་ཐུགས་
དམ་གྱི་མཐིལ་ཡང་བྱམས་སྙིང་རྗེ་བྱང་སེམས་སྒོམ་པ་ལ་མཛད་དོ། །
གཉིས་པ་སྦྱོར་བ་བྱང་ཆུབ་ཀྱི་སེམས་གཉིས་བསྒོམ་པ་ལ་གཉིས།
ཀུན་རྫོབ་བྱང་སེམས་བསྒོམ་པ། དོན་དམ་བྱང་སེམས་བསྒོམ་པའོ། །
དང་པོ་ལ་གཉིས། མཉམ་བཞག་ཏུ་བདག་གཞན་བརྗེ་བ་བསྒོམ་པ།
རྗེས་ཐོབ་ཏུ་རྐྱེན་ངན་ལམ་དུ་འཁྱེར་བའོ། །
དང་པོ་ནི།
རྩ་བ། སྡུག་བསྔལ་མ་ལུས་བདག་བདེ་འདོད་ལས་བྱུང༌། །
རྫོགས་པའི་སངས་རྒྱས་གཞན་ཕན་སེམས་ལས་འཁྲུངས། །
དེ་ཕྱིར་བདག་བདེ་གཞན་གྱི་སྡུག་བསྔལ་དག །
ཡང་དག་བརྗེ་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། འཁོར་བའི་གནས་འདིར་སྡུག་བསྔལ་ཆེ་
ཆུང་ཇི་སྙེད་ཅི་ཡོད་པ་དེ་མ་ལུས་པ་ཐམས་ཅད་ནི་བདག་བདེ་བར་
འདོད་པའི་རང་གཅེས་འཛིན་ལས་བྱུང་ཞིང་། རྫོགས་པའི་སངས་

རྒྱས་ཀྱི་སའི་བདེ་བ་མཐར་ཐུག་པ་སོགས་འཇིག་རྟེན་དང་འཇིག་
རྟེན་ལས་འདས་པའི་ཕན་བདེ་ཅི་ཡོད་པ་དེ་ཐམས་ཅད་ནི་གཞན་
གཅེས་པར་འཛིན་པའི་གཞན་ཕན་གྱི་སེམས་ལས་འཁྲུངས་པའམ་
བྱུང་བ་ཡིན་ནོ། །དེའི་ཕྱིར་ན་རང་བས་གཞན་གཅེས་པར་བཟུང་སྟེ་
བདག་ལ་བདེ་དགེ་ཅི་ཡོད་པ་སེམས་ཅན་ལ་གཏོང་ཞིང་། རང་ཡལ་
བར་དོར་ཏེ་གཞན་སེམས་ཅན་གྱི་རྒྱུད་ལ་སྡིག་པ་དང་སྡུག་བསྔལ་ཅི་
ཡོད་པ་དེ་དག་རང་ལ་ཚུར་ལེན་པའི་སྒོ་ནས་བདེ་སྡུག་གཉིས་བརྗེ་
བའམ༑ རང་གཅེས་འཛིན་དང་གཞན་ཡལ་བར་འདོར་པའི་བློ་གཉིས་
པོ་དག་ཕན་ཚུན་ཡང་དག་པར་བརྗེ་བ་ནི་རྒྱལ་སྲས་རྣམས་ཀྱིས་
བདག་གཞན་མཉམ་བརྗེ་བསྒོམ་ཚུལ་གྱི་ལག་ལེན་ཡིན་ཞེས་པའོ།
གཞན་ཡང་སྤྱོད་འཇུག་ལས། གང་ཞིག་བདག་དང་གཞན་རྣམས་ནི། །
མྱུར་དུ་བསྐྱབ་པར་འདོད་པ་དེས། །བདག་དང་གཞན་དུ་
གསང་བའི་དམ་པ་སྤྱོད་པར་བྱ། །ཞེས་རང་གཞན་སྲིད་ཞིའི་འཇིགས་
པ་ལས་སྐྱོབ་པར་འདོད་པས་བདག་གཞན་བརྗེ་དགོས་པར་བསྟན་ལ།
ཡང་རང་གཅེས་པར་བཟུང་བའི་སྐྱོན་དང་གཞན་གཅེས་པར་བཟུང་
བའི་ཡོན་ཏན་ཡང་། འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་
བདེ་འདོད་ལས་བྱུང༌། །འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་
རང་བདེ་འདོད་ལས་བྱུང་། །མང་དུ་བཤད་ལྟ་ཅི་ཞིག་དགོས། །བྱིས་པ་
རང་གི་དོན་བྱེད་དང་། །ཐུབ་པ་གཞན་གྱི་དོན་མཛད་པ། །འདི་གཉིས་
ཀྱིས་ནི་ཁྱད་པར་ལྟོས། །ཞེས་གསུངས། །བདག་གཞན་མ་བརྗེ་བའི་
ཉེས་པའང་། དེ་ཉིད་ལས། བདག་བདེ་གཞན་གྱི་སྡུག་བསྔལ་དག །

ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང་། །
འཁོར་བ་ན་ཡང་བདེ་བ་མེད། །ཅེས་གསུངས་ཏེ་ཤུགས་ལ་བདག་
གཞན་བརྗེས་པའི་ཕན་ཡོན་ཡང་བསྟན་ལ། བདག་གཞན་བརྗེ་བའི་
གེགས་བསལ་བ་སོགས་ཀྱི་རིགས་པའི་སྒོ་མང་པོ་ཡང་དེ་ལས་
གསུངས་སོ། །བདག་གཞན་བརྗེ་ཞེས་པའི་དོན་ཡང་། གཙོ་བོར་ནི་
རང་གཅེས་པར་འཛིན་པ་དང་། གཞན་ཡལ་བར་འདོར་བའི་བློ་
གཉིས་བརྗེས་ནས། གཞན་ལ་རང་ལྟར་གཅེས་པར་འཛིན་ཞིང་། རང་
ལ་གཞན་ལྟར་ཡལ་བར་འདོར་བའི་བློ་སྐྱེད་པ་ཡིན་ནོ། །དེ་ཡང་རིན་
ཆེན་ཕྲེང་བར། བདག་ལ་དེ་དག་སྡིག་སྨིན་ཞིང་། །བདག་དགེ་མ་ལུས་
དེར་སྨིན་ཤོག །ཅེས་དང་། སྤྱོད་འཇུག་ལས་ཀྱང་། བདག་ཉིད་གཞན་
ལ་གཏང་བ་དང་། །གཞན་རྣམས་བདག་བཞིན་བཟུང་བར་བྱ། །ཞེས་
པ་ལྟར་རོ། །གཞན་ཡང་བློ་སྦྱོང་ལས། བདག་ནི་ལས་ངན་གྱི་རྩ་བ་སྟེ།
རྒྱངས་ཀྱིས་སྐྱུར་བའི་ཆོས་ཤིག་ཡིན། །གཞན་ནི་བྱང་ཆུབ་ཀྱི་འབྱུང་
ཁུངས་ཏེ། །བཅངས་ཀྱིས་ལེན་པའི་ཆོས་ཤིག་ཡིན། །ཞེས་དང་། ཇོ་
བོས་ཀྱང་། ཆགས་སྡང་འཁྲུལ་པའི་ཉེས་པ་འབྱུང་ཉེ་བས། །བདག་
གཞན་བརྗེ་བའི་བསམ་པ་གོམས་པར་མཛོད། །ཅེས་དང༌། བདེ་སྐྱིད་
བྱུང་ཚད་གཞན་ལ་བྱིན། །སྡུག་བསྔལ་བྱུང་ཚད་རང་ལ་ལོང་། །ཁེ་དང་
རྒྱལ་ཁ་གཞན་ལ་བྱིན། །གྱོང་དང་བུབ་ཁ་རང་གིས་ལོང་། །ཞེས་
གསུངས༑ སྤྱན་སྔ་བས། འཇིག་རྟེན་པ་རྣམས་གཞན་པས་རང་གཅེས་
པར་འཛིན་ཏེ། འོ་སྐོལ་རང་བས་གཞན་གཅེས་པར་འཛིན་དགོས་
ཞེས་གསུངས་ཤིང་། དེའི་རྒྱུ་མཚན་དུ་རང་གཅེས་པར་བཟུང་བའི་

ཉེས་པ་དང་། གཞན་གཅེས་པར་འཛིན་པའི་ཡོན་ཏན་རྒྱས་པར་
གསུངས༑ གླང་རི་ཐང་པས། མདོར་ན་དངོས་སམ་བརྒྱུད་པ་ཡིས་
ཕན་བདེ་མ་རྣམས་ཀུན་ལ་འབུལ། །མ་ཡི་གནོད་དང་སྡུག་བསྔལ་
ཀུན༑ །གསང་བས་བདག་ལ་ལེན་པར་བྱ། །ཞེས་དང་། ངས་ཇི་ཙམ་གྱི་
ཆོས་ཟབ་མོ་ཞིག་ཞལ་ཕྱེ་ནས་བལྟས་ཀྱང་སྐྱོན་ཐམས་ཅད་རང་གི་
ཡིན་པར་འདུག །ཡོན་ཏན་ཐམས་ཅད་ཇོ་བོ་སེམས་ཅན་གྱི་ཡིན་པར་
འདུག །དེའི་གནད་ཀས་ཁེ་དང་རྒྱལ་ཁ་གཞན་ལ་བྱིན། གྱོང་དང་བུབ་
ཁ་རང་གིས་ལེན་པ་འདི་མིན་པ་གོ་རྒྱུ་མེད་གསུངས། ཡང་ཤ་བོ་པ་
དང་ངེད་གཉིས་ལ་མི་ཐབས་བཅོ་བརྒྱད། རྟ་ཐབས་གཅིག་དང་བཅུ་
དགུ་ཡོད། མི་ཐབས་ནི་བྱང་ཆུབ་མཆོག་ཏུ་སེམས་བསྐྱེད་ནས་ཅི་བྱེད་
སེམས་ཅན་གྱི་དོན་དུ་སློབ་པ་དེ་ཡིན། རྟ་ཐབས་ནི་བྱང་སེམས་མ་
སྐྱེས་པ་མི་སྐྱེ། སྐྱེས་པ་མི་གནས་ཤིང་འཕེལ་དུ་མི་སྟེར་བ་བདག་
གཅེས་འཛིན་ཡིན་པས་འདི་ལ་ཟུར་བསྟན་ནས་ཅི་གནོད་དུ་སྦྱོང་།
སེམས་ཅན་ལ་མཐིལ་བསྟན་ནས་ཅི་ཕན་དུ་སྦྱོང་བ་ཡིན་གསུངས། ཤ་
བོ་བས། ཇི་སྲིད་རང་ལ་དགྲར་མ་མཐོང་རིང་ལ་བླ་མ་ལ་སོགས་པས་
ཀྱང་ཕན་མི་ཐོགས། རང་ལ་དགྲར་མཐོང་ན་ཐམས་ཅད་ཡོ་ཕན་
འདོགས་སུ་ཡོང་། ཞེས་དང་། ད་རེས་ཀྱི་ཚེ་ཐུང་འདི་ལ་འགོང་པོ་འདི་
ཅི་ཐུལ་ཞིག་བྱ་འཚལ་ཞེས་དང༌། བདག་འཛིན་ལ་དགྲར་བལྟས་ནས་
སྤོང་བའི་ཆོས་ཟབ་མོ་འདི་ལ་འགོང་པོ་འགོང་རྫོངས་ཀྱི་ཆོས་ཞེས་
གསུངས༑ དགེ་བཤེས་སྣ་མོ་བས། ཇ་བརྡུང་ཙ་ན། བདག་འཛིན་གྱི་
མགོ་ལ་ཛ་ཛ་ཞེས་གསུངས། འཆད་ཁ་བས། ལེ་ལན་ཐམས་ཅད་གཅིག་

ལ་གདའ། །ཀུན་ལ་བཀའ་དྲིན་ཆེ་བར་བསྒོམ། །ཞེས་དང་། གཏོང་
ལེན་གཉིས་པོ་སྤེལ་མར་སྦྱང་། །དེ་གཉིས་རླུང་ལ་བསྐྱོན་པར་བྱ། །ཞེས་
སོགས་གསུངས་ཏེ་སྒོམ་ཚུལ་ཞིབ་པར་སྙན་བརྒྱུད་ཆེན་མོ་སོགས་ལས་
ཤེས་པར་བྱའོ། །གཞན་ཡང་རྒྱལ་སྲས་པ་ཉིད་ཀྱིས། གཞན་ཕན་རྩ་བ་
ཡིན་པས་བདག་གཞན་བརྗེ་བ་བསྒོམ། །ཞེས་དང་། བདག་འཛིན་དགྲ་
རུ་ཤེས་ནས་འདུལ་རྒྱུའི་དགྲ་གཞན་སྤང་། །སེམས་ཅན་ཡོན་ཏན་ཤེས་
ནས་འགྲོ་ཀུན་སྤྱི་བོས་ཁུར། །ཞེས་དང༌། བརྩེ་ཆེན་སྟོབས་ཀྱིས་གཞན་
གྱི་སྲག་བས་ན།།བདག་ལ་སྨིན་འདོད་བདག་གི་བདེ་དགེ་
རྣམས༑ །གཞན་ལ་སྨིན་འདོད་བཅོས་མིན་རྩེ་གཅིག་བློ། །བདག་གཞན་
བརྗེ་བའི་བྱང་ཆུབ་སེམས་མཆོག་ཡིན། །ཞེས་གསུངས་ཤིང་། དེ་བཞིན་
དུ་ཐུགས་དམ་གྱི་མཐིལ་དུ་མཛད་དོ། །
གཉིས་པ་ལ་བཞི། མི་འདོད་པའི་ཆོས་བཞི་ལམ་དུ་འཁྱེར་བ།
བཟོད་དཀའ་བ་གཉིས་ལམ་དུ་འཁྱེར་བ། འབྱོར་རྒུད་གཉིས་ལམ་དུ་
འཁྱེར་བ། ཆགས་སྡང་གཉིས་ལམ་དུ་འཁྱེར་བའོ། །དང་པོ་ལ་བཞི། མ་
རྙེད་པ་ལམ་དུ་འཁྱེར་བ། སྡུག་བསྔལ་བ་ལམ་དུ་འཁྱེར་བ། མི་སྙན་པ་
ལམ་དུ་འཁྱེར་བ། སྨད་པ་ལམ་དུ་འཁྱེར་བའོ། །
དང་པོ་ནི།
རྩ་བ། སུ་དག་འདོད་ཆེན་དབང་གིས་བདག་གི་ནོར། །
ཐམས་ཅད་འཕྲོག་གམ་འཕྲོག་ཏུ་འཇུག་ན་ཡང༌། །
ལུས་དང་ལོངས་སྤྱོད་དུས་གསུམ་དགེ་བ་རྣམས། །
དེ་ལ་བསྔོ་བ་རྒྱལ་སྲས་ལག་ལེན་ཡིན། །

ཞེས་གསུངས། དོན་ནི། སེམས་ཅན་གང་སུ་དག་འདོད་སྲེད་ཤིན་
ཏུ་ཆེན་པོའི་དབང་གིས་བདག་གི་ནོར་ལོངས་སྤྱོད་ཐམས་ཅད་རང་
ཉིད་ཀྱིས་འཕྲོག་གམ། གཞན་ལ་བསྐུལ་ནས་འཕྲོག་ཏུ་འཇུག་པར་
བྱེད་ནའང་། དེ་ལ་ཁོང་ཁྲོ་བས་བསླངས་ཏེ་གནོད་ལན་དུ་གནོད་པ་
མི་བྱེད་པ་མ་ཟད། ད་དུང་ཕན་འདོགས་པའི་བསམ་པས་རང
གཅེས་པར་བཟུང་བའི་ལུས་དང་ལོངས་སྤྱོད་དང་དུས་གསུམ་གྱི་དགེ་
བ་ཅི་ཡོད་པ་རྣམས་གནོད་བྱེད་དེ་ལ་སླར་ཡང་བསྔོ་ཞིང་གཏོང་བ་ནི་
རྒྱལ་སྲས་རྣམས་ཀྱིས་མ་རྙེད་པ་ལམ་དུ་འཁྱེར་ཚུལ་གྱི་ལག་ལེན་ཡིན་
ནོ་ཞེས་པའོ། །གཞན་ཡང་སྤྱོད་འཇུག་ལས། བདག་གི་རྙེད་པ་འདིར་
འདོར་གྱི། །སྡིག་པ་དག་ནི་བརྟན་པར་གནས། །ཞེས་སོགས་དང་།
བདག་ནི་གྲོལ་བ་དོན་གཉེར་ལ། །རྙེད་དང་བཀུར་སྟིས་འཆིང་མི་
དགོས༑ །ཞེས་པ་ནས་དེ་ལ་བདག་ནི་ཇི་ལྟར་ཁྲོ། །ཞེས་པའི་བར་ལྟར།
རྙེད་བཀུར་ནི་ཉེས་པ་དུ་མའི་འབྱུང་གནས་ཡིན་པའི་ཕྱིར། དེ་ཐོབ་པ་
ལའང་དགའ་བར་བྱ་མི་རིགས་ལ། རྙེད་བཀུར་སོགས་ལ་
པ་དང་། ནོར་སོགས་འཕྲོག་པར་བྱེད་པ་ནི་སེམས་ཀྱི་འཆིང་བ་རང་
བཞིན་གྱིས་གྲོལ་བྱེད་དང་། ངན་སོང་དུ་མི་གཏོང་བའི་སྒོ་འཕར་ལྟ་
བུ་ཡིན་པས་ན། དེ་དག་ལ་ཡང་ལུས་ལོངས་སྤྱོད་དགེ་རྩ་གཏོང་བ་
སོགས་ཀྱི་སྒོ་ནས་དྲན་དུ་གཟོ་བར་བྱའི། ཁྲོ་ཞིང་མི་དགའ་བར་བྱ་མི་
རིགས་སོ། །ཡང་དེ་ཉིད་ལས། བདག་གི་སྔོན་ཆད་གཞན་དག་ལ། །
འདི་འདྲ་བ་ཡིས་གནོད་པ་བྱས། །ཞེས་ཚེ་འདིར་རྙེད་བཀུར་སོགས་ལ་
བར་ཆད་བྱེད་པ་དང་། ལོངས་སྤྱོད་སོགས་གཞན་གྱིས་འཕྲོག་པར་

བྱེད་པ་ནི་རང་གིས་ཀྱང་སྐྱེ་བ་སྔ་མ་རྣམས་སུ་གཞན་ལ་དེ་འདྲའི་
གནོད་པ་བྱས་པའི་ལེ་ལན་ཡིན་པར་བསམས་ནས་གཞན་ལ་ཁྲོ་བར་
མི་བྱའོ་ཞེས་གསུངས་ཏེ། འདི་འོག་ཏུ་སྡུག་བསྔལ་བྱེད་པ་སོགས་
ལའང་ཤེས་པར་བྱའོ། །གཞན་ཡང་ཇོ་བོས། གནོད་པར་བྱེད་པ་ལ་
ཁོང་མ་ཁྲོ། གནོད་པ་ལ་ཁོང་ཁྲོ་ན་བཟོད་པ་ཇི་ཙམ་ན་སྒོམ། ཞེས་
དང་༑ རྙེད་དང་བཀུར་སྟི་སྤང་བྱ་ཞིང༌། །ཁེངས་དྲེགས་རྟག་ཏུ་སྤང་
བར་བྱ། །ཞེས་དང་། རྙེད་དང་བཀུར་སྟི་བདུད་ཀྱི་ཞགས་པ་ཡིན་པས་
སྲང་ཁའི་རྡོ་བཞིན་སོལ། །ཞེས་དང༌། ཁ་རག་པས་ཀྱང་། རྙེད་བཀུར་
འཆིང་བའི་ཞགས་པ་ཡིན། །བསོད་ནམས་དགེ་སྦྱོར་བར་ཆད་ཡིན། །
ཞེས་གསུངས། པོ་ཏོ་བས། འོ་སྐོལ་དངོས་པོ་ཅིའང་བདག་ཏུ་མ་བཟུང་
ན་དགྲ་དང་བྲལ་ཏེ་ཞེ་སྡང་གསག་མི་དགོས་པས། ཕྲན་ཚེགས་༩
བཟོད་པ་ངང་གིས་ཐུབ་ནས་འོང་། ནོར་མེད་ཙ་ན་རྐུན་མ་མི་འོང་།
ཁུར་པོ་མེད་པ་ལ་ཇག་པ་མི་འོང་ཞེས་ནོར་སོགས་ལ་དགྲ་འབྱུང་བ་
རང་གིས་ལན་པས་གཞན་ལ་ཁྲོ་མི་རིགས་པར་གསུངས། དགེ་བཤེས་
སྤྱན་སྔ་བས། དཔེར་ན་འབེན་མ་བཙུགས་ན་མདའ་མི་འཕོག་ལ།
མདའ་ཕོག་པ་དེ་འབེན་བཙུགས་པས་ལན་པ་ཡིན། དེ་བཞིན་དུ་རང་
གི་སྔ་མའི་ལས་ངན་གྱིས་འབེན་བཙུགས་པས་ཚེ་འདིར་གཞན་གྱིས་
གནོད་པའི་མདའ་ཕོག་པ་ཡིན་པས་གཞན་ལ་ཁྲོ་མི་རིགས་ཞེས་
གསུངས༑ འདིའང་འོག་གི་སྡུག་བསྔལ་བྱེད་པ་སོགས་ལ་སྦྱར་རོ། །
གཞན་ཡང་རྒྱལ་སྲས་པ་ཉིད་ཀྱིས། ནོར་ལ་ཆགས་པའམ་བདག་ལ་
སྡང་བ་ཡིས། ། །བདག་གི་བདོག་ཀུན་ཕྲོགས་ནས་ཉིན་གཅིག་ཙམ། །

འཚོ་བའི་ཟས་སྐོམ་མེད་པའི་སྐབས་བྱུང་ན། །དེ་ཚེ་པདག་གིས་དམ་
བཅའ་འདི་དྲན་བགྱི། །ཞེས་གནོད་ལན་དུ་ཕན་པ་བསྒྲུབ་པའི་དམ་
བཅའ་མཛད་པ་དེ་དྲན་དགོས་པར་གསུངས་ཏེ་འོག་ཏུ་མ་དག་
ལའང་འདྲའོ། །ཡང་། འགའ་ཡིས་བདག་གི་ལོངས་སྤྱོད་ཀུན་ཁྱེར་ན། །
ལོངས་སྤྱོད་འདི་དང་ལུས་དང་ལོངས་སྤྱོད་གཞན། །བདག་དགེ་མ་
ལུས་འདི་ལ་ཕན་པའི་རྒྱུ། །གྱུར་ཅིག་སྙམ་དུ་བསམ་པ་ཐག་པས་བསྔོ། །
ཞེས་བསྔོ་སྨོན་མཛད་ཅིང་དེ་བཞིན་དུ་ཐུགས་ཉམས་སུ་བཞེས་སོ།
གཉིས་པ་ནི།   
རྩ་བ། བདག་ལ་ཉེས་པ་ཅུང་ཟད་མེད་བཞིན་དུ། ། ི་
གང་དག་བདག་གི་མགོ་བོ་གཅོད་བྱེད་ནའང༌། །
སྙིང་རྗེའི་དབང་གིས་དེ་ཡི་སྡིག་པ་རྣམས། ། 
བདག་ལ་ལེན་པ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། བདག་གིས་ཕར་ལ་གནོད་པ་བྱས་པ་ལྟ་
བུའི་ཉེས་པ་ཅུང་ཟད་ཙམ་ཡང་མེད་བཞིན་དུ། གཞན་གང་ཡང་རུང་
བ་དག་གིས་ལུས་ཀྱི་རྐང་ལག་སོགས་གཅོད་པ་ཙམ་དུ་མ་ཟད། ཡན་
ལག་གི་དམ་པ་མགོ་བོ་གཅོད་པར་བྱེད་ནའང་དེ་ལ་ཁོང་ཁྲོ་བའི་སྒོ་
ནས་ཕར་གསོད་བརྡེག་སོགས་གནོད་ལན་མི་བྱེད་པར་མ་ཟད། དེ་
ཉིད་ཀྱིས་སྡིག་པ་ཚབས་ཆེན་དེ་ལྟ་བུ་བྱས་པའི་རྐྱེན་གྱིས་སྡུག་བསྔལ་
མྱོང་བར་འགྱུར་སྙམ་དུ་གནོད་བྱེད་དེ་སྡིག་སྡུག་དང་འབྲལ་བར་
འདོད་པའི་སྙིང་རྗེའི་དབང་གིས་དེའི་རྒྱུད་ཀྱི་རྒྱུ་སྡིག་པ་དང་འབྲས་
བུ་སྡུག་བསྔལ་རྣམས་བདག་ལ་ཚུར་ལེན་པ་ནི་རྒྱལ་སྲས་རྣམས་ཀྱིས་

སྡུག་བསྔལ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ། །གཞན་
ཡང་སྤྱོད་འཇུག་ལས། བདེ་བའི་རྒྱུ་ནི་རེས་འགའ་འབྱུང་། །སྡུག་
བསྔལ་རྒྱུ་ནི་ཤིན་ཏུ་མང་། །ཞེས་སོ། །སྡུག་བསྔལ་དང་ལེན་ཀྱི་བཟོད་
པའི་སྐབས་སུ་བདེ་བ་ལ་སྲེད་པར་མི་བྱ་ཞིང་། སྡུག་བསྔལ་གྱིས་ཞུམ་
པར་མི་བྱ་བའི་སྒོ་ནས་བདེ་སྡུག་མགོ་སྙོམས་བྱེད་ཚུལ་གསུངས་ལ།
ཡང་གནོད་བྱེད་ལ་ཇི་མི་སྙམ་པའི་བཟོད་པའི་སྐབས་སུ། གང་ཚེ་ཉོན་
མོངས་དབང་གྱུར་པས། །བདག་སྡུག་ཉིད་ཀྱང་གསོད་བྱེད་ན། །དེ་ཚེ་
དེ་དག་གཞན་ལུས་ལ། །གནོད་མི་བྱེད་པར་ཇི་ལྟར་འགྱུར། །དེ་ལྟར་
ཉོན་མོངས་དབང་གྱུར་པས། །བདག་གསོད་ལ་སོགས་པ་ཞུགས་པ་ལ༎
སྙིང་རྗེ་རྒྱ་ལ་མ་སྐྱེས་ན། །ཁྲོ་བར་གྱུར་པ་ཅིའི་ཐ་ཚིག །ཅེས་ཉོན་
མོངས་པའི་དབང་གིས་སྨྱོན་པ་ལྟར་གྱུར་ནས་རང་གསོད་པར་སོགས་
ཀྱང་བྱེད་ན་གཞན་ལ་གནོད་པ་ལོས་བྱེད། དེས་ན་རང་གསོད་མཁན་
ལའང་ཉོན་མོངས་པའི་གདོན་གྱིས་བརླམས་པ་འདི་སྙིང་རེ་རྗེ་སྙམ་
དུ་སྙིང་རྗེ་སྒོམ་རིགས་ཀྱི་ཁྲོ་མི་རིགས་པར་གསུངས། ཡང་། དེ་ཡི་
མཚོན་དང་བདག་གི་ལུས། །ཞེས་སོགས་གྱིས་ལུས་ལ་གནོད་པ་བྱུང་ན་
རང་གི་ལུས་བཟུང་བའི་ཉེས་པ་ཡིན་པར་དྲན་དགོས་ཚུལ་སོགས་
ཀྱང་གསུངས་སོ། །གཞན་ཡང་རང་ལུས་ལ་གནོད་པ་བྱུང་བ་སྔོན་
གཞན་ལུས་ལ་གནོད་པ་བྱས་པའི་ལས་ངན་གྱི་མཚོན་ཆ་འཁོར་བ་
ཡིན་པར་བློ་སྦྱོང་ལས་གསུངས་ཤིང་། ཇོ་བོས་ཀྱང་། ལུས་ལ་གནོད་པ་
བྱུང་བའི་ཚེ། །སྔོན་གྱི་ལས་སུ་བལྟ་བར་བྱ། །ཞེས་སོགས་དང་། འབྲོམ་
གྱིས༑ བདག་ལུས་སྟོང་དུ་རབ་གཏུབས་ཀྱང༌། །འཁྲུགས་པ་ཡོང་ཡེ་མ་

གྱུར་ཅིག །ད་ནི་བཟོད་པའི་གོ་ཆ་གྱོན། །ཞེས་གསུངས། སྤྱན་སྔ་བས།
འཇིག་རྟེན་པ་རྣམས་སྡུག་བསྔལ་བས་བདེ་བ་གཅེས་པར་འཛིན་ཏེ།
འོ་སྐོལ་དེ་ལས་བཟློག་སྟེ་བདེ་བ་ལས་སྡུག་བསྔལ་གཅེས་པར་འཛིན་
དགོས་གསུངས་ཤིང་། དེའི་རྒྱུ་མཚན་དུ་ཟག་བཅས་ཀྱི་བདེ་བ་ལ་
ཆགས་པའི་ཉེས་པ་དང་། སྡུག་བསྔལ་དང་དུ་བླངས་པའི་ཕན་ཡོན་
རྒྱས་པར་གསུངས་ལ།  ཡང་བྱམས་སྙིང་རྗེའི་ཚུལ་གྱིས་བཟོད་པ་
བསྒོམ་པ་ནི། དཔེར་ན་སྨྱོན་པ་ཞིག་གཞན་ལ་གནོད་པ་བྱེད་པ་ལ།
གཞན་ཤེས་པ་སོ་ན་གནས་པ་ཀུན་སྨྱོན་པ་ལ་ཁ་ཟླ་མི་བྱེད་པར། རེ་
སྡུག་སྙིང་རེ་རྗེ་ཟེར་ཞིང་ལན་མི་བྱེད། དེ་བཞིན་དུ་བདག་ལ་གནོད་
པ་བྱེད་པ་ཉོན་མོངས་དྲག་པོའི་གདོན་གྱིས་བརླམས་པའི་སྨྱོན་པ་
ཆེན་པོ་ཡིན། རེ་སྡུག་བསམ་དུ་བྱམས་སྙིང་རྗེ་སྒོམ་ཞིང་ཁྲོ་བར་མི་བྱ།
ཞེས་དང་། ཁ་རག་པས། ད་ལྟའི་བདེ་དང་སྡུག་བསྔལ་ཀུན། །སྔ་མའི་
ལས་ལ་རག་ལས་པས། ཁྱོད་ལ་འདམ་དུ་མི་བདོག་གི །གང་བྱུང་
གྲོགས་སུ་ཁྱེར་ཅིག་ཨཾ། །ཞེས་དང༌། ཤ་བོ་བས། གནོད་པ་དང་སྡུག་
བསྔལ་ཆོས་ཀྱི་མཐུན་རྐྱེན་དུ་མ་གོ་བ་འདི། ཞེས་གསུངས། གཞན་ཡང་
རྒྱལ་སྲས་པ་ཉིད་ཀྱིས། འགའ་ཞིག་ཁྲོ་དང་ང་རྒྱལ་དབང་གྱུར་ནས། །
བདག་གི་ལུས་ལ་རྨ་སྲོག་ཆེར་བཏོད་དེ། །འཆི་བར་ངེས་པའི་གནས་
སྐབས་བྱུང་གྱུར་ན། །དེ་ཚེ་བདག་གིས་དམ་བཅའ་འདི་དྲན་བགྱི། །
ཞེས་དང་། བདག་གི་ཡན་ལག་གཅོད་པར་བྱེད་རྣམས་ཀྱི། །ཉོན་
མོངས་སྡུག་བསྔལ་བདག་གིས་གཅོད་པར་ཤོག །ཅེས་སོགས་དང་།
གནོད་ལན་དུ་ཕན་འདོགས་པའི་དམ་བཅའ་འདི་ཤཱཀྱ་ཤྲཱིའི་རྣམ་ཐར་

བཞིའི་ནང་ནས་གཅིག་དང༌། ཆོས་རྗེ་རྒོད་ཚང་བའི་ཐུགས་དམ་བཅུ་
གཉིས་ཀྱི་གཅིག་ཡིན་པར་གསུངས་ཤིང་། ཉིད་ནས་ཀྱང་དེ་བཞིན་དུ་
ཐུགས་ཉམས་སུ་བཞེས་ཤིང་ཤིག་ནད་ཅན་གྱི་ཤིག་བླངས་པ་སོགས་
ཀྱི་རྣམ་ཐར་ཁྱད་པར་དུ་འཕགས་པ་ཡོད་དོ། །
གསུམ་པ་ནི།
རྩ་བ། འགའ་ཞིག་བདག་ལ་མི་སྙན་སྣ་ཚོགས་པ། །
སྟོང་གསུམ་ཁྱབ་པར་སྒྲོག་པར་བྱེད་ན་ཡང༌། །
བྱམས་པའི་སེམས་ཀྱིས་སླར་ཡང་དེ་ཉིད་ཀྱི། །
ཡོན་ཏན་བརྗོད་པ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། གཞན་འགའ་ཞིག་གིས་ལྐོག་ཏུ་བདག་
སྐྱོན་བརྗོད་པའི་སྒོ་ནས་མི་སྙན་པ་རྣམ་པ་སྣ་ཚོགས་པ་སྟོང་གསུམ་གྱི་
ཁམས་ཁྱབ་པར་གྱུར་པ་ཙམ་སྒྲོག་པར་བྱེད་ནའང་ཁོང་ཁྲོ་བའི་སྒོ་
ནས་ཕར་ལ་མི་སྙན་པ་བརྗོད་པ་སོགས་གནོད་ལན་མི་བྱེད་པར་མ་
ཟད༑ གནོད་བྱེད་དེའི་སེམས་ལ་དགའ་བདེ་སྐྱེད་པར་འདོད་པའི་
བྱམས་པའི་སེམས་ཀྱིས་སླར་ཡང་དེ་ཉིད་ཀྱི་ཡོན་ཏན་གཞན་རྣམས་
ལ་བསྒྲགས་ཏེ་རྗོད་པར་བྱེད་པ་ནི་རྒྱལ་སྲས་རྣམས་ཀྱིས་མི་སྙན་པ་
ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ། །གཞན་ཡང་རིན་
ཆེན་ཕྲེང་བ་ལས། རྩུབ་པ་ཉིད་ཀྱིས་མི་སྙན་ཐོས། །ཞེས་རང་ལ་མི་སྙན་
པ་བྱུང་བ་རང་གིས་སྔོན་ཚིག་རྩུབ་སྨྲས་པའི་འབྲས་བུ་ཡིན་པར་
གསུངས་ཤིང་། དེ་བཞིན་དུ་ཕྲ་མ་སོགས་བྱས་པའི་ལས་ངན་གྱི་མཚོན་
ཆ་རང་ལ་འཁོར་བ་ཡིན་པར་ཡང་བཤད་པས་གཞན་ལ་ཁྲོ་མི་རིགས་

པ་དང་། དེར་མ་ཟད། སྤྱོད་འཇུག་ལས། གལ་ཏེ་སེམས་ཅན་ཉམས་
བྱེད་པས། །མི་སྙན་སྨྲ་ལ་ཁྲོ་ཞེ་ན། །གཞན་ལ་མི་སྙན་བརྗོད་ལའང་
ཁྱོད༑ །དེ་བཞིན་ཅི་སྟེ་ཁྲོ་མི་བྱེད། །ཅེས་སོགས་ལྟར་མི་སྙན་པ་ཟེར་བ་
ལ་བརྟགས་ནའང་ཁྲོ་བའི་རྒྱུ་མཚན་མེད་པའི་ཕྱིར་ཁྲོ་མི་རིགས་སོ། །
ཡང་དེ་ཉིད་ལས། བསྟོད་དང་གྲགས་པའི་རིམ་གྲོས་ནི། །བསོད་ནམས་
མི་འགྱུར་ཚེར་མི་འགྱུར། །ཞེས་སོགས་ལྟར་སྙན་གྲགས་སོགས་ལའང་
ཆགས་བྱའི་སྙིང་པོ་ཅིའང་མེད་པ་དང་། ཡང་། གྲགས་པའི་དོན་དུ་
ནོར་གཏོང་ཞིང༌། །བདག་ཉིད་ཀྱང་ནི་གསོད་བྱེད་ན། །ཞེས་སོགས་
ལྟར་སྙན་གྲགས་ལ་ཆགས་པས་ཉེས་པ་སྐྱེད་པར་གསུངས་པའི་ཕྱིར་
དེ་དག་ལ་དགའ་བར་ཡང་མི་རིགས་སོ། །གཞན་ཡང་ཇོ་བོས། མི་སྙན་
ཚིག་རྣམས་ཐོས་པའི་ཚེ། །བྲག་ཆ་བཞིན་དུ་བལྟ་བར་བྱ། །ཞེས་དང་།
རྣལ་འབྱོར་པ་ཤེས་རབ་རྡོ་རྗེ་ལ། འོ་སྐོལ་འགབ་མ་ཡང་གྲགས་ཟེར་
ནས་མིས་སྨྲ་ཡིན་འདུག་བྱས་པས། ལགས། མིའི་སྨྲ་གཞི་མི་ལ་བྱེད་པ་
ལས་འོ་ན་ཅི་ལ་བྱེད། ཕྲ་མ་སྐྱེལ་འཕྲོ་རྦད་ཀྱིས་ཆོད་གསུང་། གཤེན་
སྟོན་ལ། འདི་སྐད་ཟེར་བྱས་ན། ལྐོག་པ་བཙད་པོ་ལའང་གཏོང་པས་
ཁྱོད་རང་ཕྲ་མ་བྱས་པའི་བཤགས་པ་གྱིས་གསུངས། ཤ་ར་བས། ཁམས་
ལུང་པ། སྣེའུ་ཟུར་པ། གྲྭ་པ་གསུམ་ལ་སྙན་དུ་ཅི་ཙམ་གསོལ་ཡང་ས་རྡོ་
ལ་སྨྲ་བ་དང་ཁྱད་མེད་པས་བདེ་བར་བྱུང༌། ཕྱི་མ་ཀུན་སྙན་ཁུང་སྲབ་
པས་མ་བདེ་གསུངས།  དགེ་བཤེས་གླང་རི་ཐང་པ་དང་སྣེའུ་ཟུར་པ་
སོགས་ལ་དངོས་སུ་གྲགས་ངན་དང་སྐུར་འདེབས་བྱུང་ཡང་ཐུགས་ལ་
ཁྲོ་བ་མེད་ཅིང་བཟོད་པར་མཛད་པའི་རྣམ་ཐར་ཡོད་དོ། །སྙན་གྲགས་

སོགས་ལ་ཆགས་མི་རིགས་པའང༌། ཇོ་བོས། བསྟོད་དང་གྲགས་པའི་
ཚིག་རྣམས་བསླུ་བྲིད་ཡིན་པས་མཆིལ་སྣབས་བཞིན་དུ་དོར། །ཞེས་
དང་༑ ཁ་རག་པས། སྙན་གྲགས་བདུད་ཀྱི་ཕྱེ་གཏོང་ཡིན། །ཞེས་དང་།
སྨྱུག་རུམ་པས། སྙན་པ་དང་གྲགས་པ་ལ་བྲག་ཅའི་འདུ་ཤེས་བསྐྱེད་
པར་བྱའོ། །ཞེས་གསུངས། །གཞན་ཡང་རྒྱལ་སྲས་པ་ཉིད་ཀྱིས། སྙན་
གྲགས་སྙིང་པོ་མེད་པས་དེ་ལ་ཞེས་པ་སྤོངས། །ཞེས་དང་། གང་ཞིག་
ཐོས་ནས་བདག་ལ་འགྲོ་ཀུན་གྱིས། །ཁྲེལ་བར་འགྱུར་བའི་གྲགས་ངན་
མི་བཟད་པ། །ཕྱོགས་བཅུར་སྒྲོག་པ་མཐོང་ཐོས་དྲན་གྱུར་ན། །དེ་ཚེ་
བདག་གིས་དམ་བཅའ་འདི་དྲན་བགྱི། །ཞེས་དང་། །དེ་བཞིན་དུ་
གཞན་གྱིས་རང་ལ་མི་སྙན་པ་སྒྲོག་ནའང་མི་ཁྲོ་བར་མ་ཟད། བྱམས་
སེམས་ཀྱིས་དེའི་ཡོན་ཏན་ཕྱོགས་བཅུར་སྒྲོགས་པའི་ཐུགས་སྨོན་
མཛད་པ་དང་། སེམས་དཔའ་ཆེན་པོ་འདིས་གཞན་གྱི་ཡོན་ཏན་
བརྗོད་པ་ལས་སྐྱོན་བརྗོད་མཛད་མི་སྲིད་ཅིང་། དེའི་རྟེན་འབྲེལ་གྱིས་
དེ་དུས་ཀྱི་བླ་མ་རྣམས་དང༌། གཞན་ཐམས་ཅད་ཀྱིས་ཀྱང་འདི་ཉིད་
ལ་བསྟོད་བསྔགས་བཀུར་གསུམ་ཁོ་ན་མཛད་ཚུལ་རྣམ་ཐར་ན་མང
ཛ་༑ །
བཞི་པ་ནི།
རྩ་བ། འགྲོ་མང་འདུས་པའི་དབུས་སུ་འགའ་ཞིག་གིས། །
མཚང་ནས་འདྲུ་ཞིང་ཚིག་ངན་སྨྲ་ན་ཡང༌། །
དེ་ལ་དགེ་བའི་བཤེས་ཀྱི་འདུ་ཤེས་ཀྱི། །
གུས་པས་འདུད་པ་རྒྱལ་སྲས་ལ་ལག་ལེན་ཡིན། །

ཞེས་གསུངས། དོན་ནི། སྐྱེ་འགྲོ་ཤིན་ཏུ་མང་པོ་འདུས་ཤིང་འདུས་
པའི་དབུས་སུ། གཞན་འགའ་ཞིག་གིས་ཁྱོད་ལ་ཆོས་དང་འཇིག་རྟེན་
གྱི་ཐད་ནས་སྐྱོན་འདི་དང་འདི་ལྟ་བུ་ཡོད་ཅེས་དངོས་སུ་མཚང་ནས་
འདྲུ་ཞིང་སྨད་ར་གཏོང་བའི་ཚིག་ངན་ཤིན་ཏུ་རྩུབ་མོ་སྣ་ཚོགས་སྨྲ་
ནའང་༑ དེ་ལ་ཁྲོ་བས་བསླངས་ཏེ་མཚང་འདྲུ་དང་སྐྱོན་བརྗོད་པ་
སོགས་གནོད་ལན་མི་བྱེད་པར་མ་ཟད། སླར་ཡང་དེ་ལ་ཤིན་ཏུ་དྲིན་
ཆེ་བའི་དགེ་བའི་བཤེས་ཀྱི་འདུ་ཤེས་ཀྱིས་གུས་པས་འདུད་པར་བྱེད་
པ་ནི་རྒྱལ་སྲས་རྣམས་ཀྱི་སྨད་པ་ལམ་དུ་འཁྱེར་ཚུལ་གྱི་ལག་ལེན་ཡིན་
ནོ་ཞེས་པའོ། །གཞན་ཡང་སྤྱོད་འཇུག་ལས། བདག་ལ་སྨོད་པ་གཞན་
ཡོད་ན། །བསྟོད་པས་བདག་དགར་ཅི་ཞིག་ཡོད། །བདག་ལ་བསྟོད་པ་
གཞན་ཡོད་ན། །སྨད་པས་མི་དགར་ཅི་ཞིག་ཡོད། །ཅེས་བསྟོད་སྨད་ལ་
དགའ་དང་ཆགས་སྡང་བྱ་མི་རིགས་པར་གསུངས་ལ། དེར་མ་ཟད།
གང་ཞིག་གང་མེད་མི་འབྱུང་ལ། །སོགས་དང༌། དེ་བས་རབ་ཏུ་སྡང་
སེམས་ལ། །ཞེས་སོགས་ལྟར་སྡང་སེམས་ཀྱིས་མཚང་ནས་འདྲུ་ཞིང་
སྨད་ར་གཏོང་བ་སོགས་ཤིན་ཏུ་བཟོད་དཀའ་བ་བྱེད་པའང་སློབ་
དཔོན་དང་གདམས་ངག་མཆོག་ཏུ་ཤེས་ནས་གུས་པས་དྲིན་དུ་གཟོ་
བར་བྱ་ཡི། ཁྲོ་མི་རིགས་པར་གསུངས་ཤིང་། ཡང༌། བསྟོད་སོགས་
བདག་ནི་གཡེང་བར་བྱེད། །དེས་ནི་སྐྱོ་བའང་འཇིག་པར་བྱེད། །ཅེས་
སོགས་ཀྱིས་བསྟོད་སོགས་ལ་ཆགས་པའི་ཉེས་པ་དང༌། དེ་ཕྱིར་བདག་
གི་བསྟོད་སོགས་ནི། །གཞིག་ཕྱིར་གང་དག་ཉེར་གནས་པ། །ཞེས་
སོགས་ཀྱི་བསྟོད་སོགས་ལ་གེགས་བྱེད་པ་ངན་འགྲོ་འགོག་བྱེད་ཡིན་

པར་བསྟན་ཏོ། །གཞན་ཡང་ཇོ་བོས། དགེ་བའི་བཤེས་གཉེན་གྱི་མཆོག་
མཚང་ལ་རྒོལ་བ་ཡིན། །གདམས་ངག་གི་མཆོག་མཚང་ཐོག་ཏུ་ཕེབས་
པ་ཡིན། །བསྐུལ་མའི་མཆོག་དགྲ་བགེགས་དང་ན་ཚ་སྡུག་བསྔལ་ཡིན༎
ཞེས་དང་། ཤ་བོ་བས་ཀྱང་། ང་ནི་མཚང་འདྲུ་འབའ་ཞིག་བྱེད་ཀྱི།
དེའི་ཚེ་ཁྱོད་ཀོ་ལོང་མི་སྡོམ་ན་སྡོད། དེ་མིན་སོང་ཞེས་སློབ་མ་དྲུང་དུ་
སླེབས་པ་རྣམས་ལ་གསུངས་པ་དང༌། པོ་ཏོ་བས། འོ་སྐོལ་ལ་གཞན་
གྱིས་ཉེས་སྐྱོན་བརྗོད་ཅིང་མཚང་འདྲུ་བ་ཀུན་ཀྱང་སྐད་གཏོང་བ་
ཡིན་པས་དེ་ལ་ཞེ་སྡང་མི་བྱ་བར་དྲིན་དུ་གཟོ་བར་བྱ་དགོས་ཞེས
དང་༑ སྤྱན་སྔ་བས། སློབ་དཔོན་དང་སློབ་མའི་ཚུལ་དུ་བཟོད་པ་སྒོམ་
པ་ནི། གནོད་པ་སྐྱེལ་བའི་དགྲ་མེད་ན་བཟོད་པ་མེད་པས། གཞན་
བདག་ལ་གཤེ་བ་ལ་སོགས་པ་དེ་དག་བཟོད་པ་སྟེར་བའི་སློབ་དཔོན་
དུ་ཤེས་པར་བྱས་ལ། དེ་ལ་དགའ་བ་དང་དྲིན་དུ་གཟོ་བ་སྒོམ་ཞིང་
བདག་བཟོད་པ་ལེན་པའི་སློབ་མར་སྒོམ་ལ་ཁྲོ་བར་མི་བྱ་ཞེས་
གསུངས་ཤིང་། གླང་རི་ཐང་པས། བདག་ལ་གཞན་གྱིས་ཕྲག་དོག་
གིས༑ །གཤེ་སྐུར་ལ་སོགས་མི་རིགས་པའི། །གྱོང་ཁ་རང་གིས་ལེན་པ་
དང་༑ །རྒྱལ་ཁ་གཞན་ལ་དབུལ་བར་བྱ། །ཞེས་གསུངས། གཞན་ཡང་
རྒྱལ་སྲས་པ་ཉིད་ཀྱིས། འགྲོ་མང་དབུས་སུ་སྡང་མིག་ལྡན་པ་ཡིས། །
ཚིག་ངན་བཟོད་པར་དཀའ་བས་སྨ་ཕབ་ནས།།གདོང་པ་འདེགས་
པའི་སྐབས་ཀྱང་མེད་བྱས་ན། ། །དེ་ཚེ་བདག་གི་དམ་བཅའ་འདི་དྲན་
བགྱི༑ །ཞེས་དང་། འགའ་ཞིག་ཁྲོ་བས་ཁྲོ་གཉེར་རབ་བསྡུས་ནས། །
མཚང་ལ་ཕོག་པའི་ཚིག་ངན་སྣ་ཚོགས་ཀྱིས།།སྐྱེ་བོ་མང་པོ་ཚོགས་

པའི་མངོན་སུམ་དུ། །བདག་ལ་དངོས་སུ་སྨོད་པ་མཐོང་ན་ཡང་། །བརྩེ་
ལྡན་འདི་ཡིས་བདག་གི་ང་རྒྱལ་གྱི། །དུག་ཤིང་བཅད་ནས་ཕན་པར་
བསམ་བྱས་ནས། །བློ་དང་བརྩེ་ཆེན་ཐབས་མཁས་མཚོན་ཆ་ཡིས། །དེ་
ཡི་སྡུག་བསྔལ་དུག་ཤིང་གཅོད་པར་ཤོག །ཅེས་སོགས་གསུངས་ཤིང་།
ཐུགས་ཉམས་སུ་བྱེད་པར་མཛད་དོ། །དེ་ལྟར་བརྙས་སྨོད་སྡུག་བསྔལ་
བྱེད་པ་སོགས་ལ་གནོད་ལན་མི་བྱེད་པའི་དགེ་སྦྱོང་གི་ཆོས་འདི་དག་
ཐེག་པ་ཆེ་ཆུང་གི་སྐབས་ཐམས་ཅད་ཉམས་སུ་ལེན་དགོས་ཤིང་། ཁྱད་
པར་ཐེག་ཆེན་ལྟར་ན་གནོད་བྱེད་དེ་དག་རྫོགས་བྱང་ལ་འགོད་
འདོད་ཀྱི་བསམ་པས་རྗེས་སུ་འཛིན་པའང་དགོས་ཏེ། མདོ་ལས། གང་
དག་བདག་ལ་གཤེ་བར་བྱེད་པ་དང་། མི་བདེ་བར་བྱེད་པ་དང་། ཞེས་
སོགས་ནས། འཚང་རྒྱ་བར་གྱུར་ཅིག །ཅེས་དང་། སྤྱོད་འཇུག་ལས།
གང་དག་བདག་ལ་ཁ་ཟེར་རམ། །ཞེས་སོགས་གསུངས། དེ་དག་ནི་
ཀུན་རྫོབ་ཀྱི་སྒོ་ནས་ཆོས་བརྒྱད་སྙོམས་ཚུལ་ཡིན་ལ། དོན་དམ་གྱི་ངོས་
ནས་སྙོམས་པ་ནི། སྤྱོད་འཇུག་ལས། དེ་ལྟར་སྟོང་པའི་དངོས་རྣམས་
ལ༑ །ཐོབ་པ་ཅི་ཡོད་ཤོར་ཅི་ཡོད། །ཅེས་སོགས་ཀྱིས་སྟོང་ཉིད་ཀྱི་ངོས་
ནས་རྙེད་པ་ཐོབ་ཤོར་སོགས་མཉམ་པར་གསུངས་པ་ལྟར་རོ། །
གཉིས་པ་བཟོད་དཀའ་བ་ལམ་དུ་འཁྱེར་བ་ལ་གཉིས། དྲིན་ལན་
ལོག་འཇལ་ལམ་དུ་འཁྱེར་བ་དང་། བརྙས་ཐབས་བྱེད་པ་ལམ་དུ་
འཁྱེར་བའོ། །
དང་པོ་ནི།
རྩ་བ། བདག་གིས་བུ་བཞིན་གཅེས་པར་བསྐྱངས་པའི་མིས། །

བདག་ལ་དགྲ་བཞིན་ལྟ་བར་བྱེད་ན་ཡང༌། །
ནད་ཀྱིས་བཏབ་པའི་བུ་ལ་མ་བཞིན་དུ། །
ལྷག་པར་བརྩེ་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། བདག་གིས་ཕར་ལ་དུས་རྟག་ཏུ་ཆོས་དང་
ཟང་ཟིང་གི་སྒོ་ནས་བུ་བཞིན་དུ་གཅེས་པར་བསྐྱངས་པའི་མིས།
བདག་ལ་ཚུར་སྒོ་གསུམ་ག་ནས་གནོད་པ་ཅི་འཁྱོལ་གྱི་སྒོ་ནས་དགྲ་
བཞིན་དུ་ལྟ་བར་བྱེད་ནའང་དེ་ལ་ཁྲོ་འཁོན་གྱིས་གནོད་ལན་མི་བྱེད་
པར་མ་ཟད། གདོན་དང་ནད་ཀྱིས་བཏབ་པའི་བུ་སྨྱོན་པས་མ་རྒན་ལ་
གནོད་པ་སྣ་ཚོགས་བྱེད་ནའང་དེ་ལ་མ་རྒན་གྱིས་གནོད་པ་མི་བྱེད་
པར་མ་ཟད། བུ་འདི་ནད་གདོན་འདི་དང་བྲལ་ན་སྙམ་དུ་བརྩེ་བར་
བྱེད་པ་བཞིན་དུ། གནོད་བྱེད་འདི་ཉོན་མོངས་པའི་དབང་དུ་སོང་
ནས་ལོག་སྒྲུབ་འདི་ལྟར་བྱེད་པས་འདི་ཉོན་མོངས་པ་དང་བྲལ་ན་ཅི་
མ་རུང་སྙམ་དུ་དེ་ལ་ལྷག་པར་བརྩེ་བ་སྒོམ་པར་བྱེད་པ་ནི་རྒྱལ་སྲས་
རྣམས་ཀྱིས་གཞན་གྱི་ལོག་སྒྲུབ་བྱེད་པ་ལམ་དུ་འཁྱེར་ཚུལ་གྱི་༩
ལེན་ཡིན་ནོ། །ཞེས་པའོ། །ཡང་ན་ནད་ཀྱིས་བཏབ་པའི་བུ་ལ་མ་རྒན་
གྱིས་བུ་དེ་ནད་དེ་དང་བྲལ་ན་སྙམ་དུ་བརྩེ་བར་བྱེད་པ་བཞིན་དུ།
ཞེས་སྦྱར་རོ། །གཞན་ཡང་མདོ་སྡེའི་རྒྱན་ལས། རྟག་ཏུ་ཉེས་པས་རང་
དབང་མེད་པར་བྱང་སེམས་ཀྱིས། །སྐྱེ་བོ་ལ་ནི་བློ་ལྡན་ཉེས་པར་མི་
འཛིན་ཏེ། །མི་འདོད་བཞིན་དུ་ལོག་པར་སྒྲུབ་པར་འགྱུར་རོ་ཞེས། །སྐྱེ་
བོ་དག་ལ་སྙིང་རྗེ་རྣམ་པར་འཕེལ་ཕྱིར་རོ།།ཞེས་ཉོན་མོངས་པའི་
དབང་གིས་རང་དབང་མེད་པར་གྱུར་པའི་བྱིས་པ་རྣམས་ཀྱིས་ལོག་

སྒྲུབ་བྱེད་ཀྱང་བློ་ལྡན་བྱང་སེམས་རྣམས་ཀྱིས་དེ་ལ་ཉེས་པར་མི་
འཛིན་ཞིང་། དེ་འདྲའི་སྐྱེ་བོ་རྣམས་ལ་བརྩེ་བ་འཕེལ་པར་གསུངས་
ཤིང་༑ བཞི་བརྒྱ་པར་ཡང་། ན་བའི་བུ་ལ་ཁྱད་པར་དུ། །མ་ནི་ལྷག་
པར་གདུང་བ་ལྟར། །དེ་བཞིན་བྱང་ཆུབ་སེམས་དཔའ་རྣམས། །དམ་
པ་མིན་ལ་ལྷག་པར་བརྩེ། །ཞེས་གསུངས། སྤྱོད་འཇུག་ལས། དེ་བཞིན་
མི་འདོད་བཞིན་དུ་ཡང་། །ནན་གྱིས་ཉོན་མོངས་འབྱུང་པར་འགྱུར། །
ཞེས་དང༌། ཉོན་མོངས་སྐྱེས་པས་འདི་དག་གི །སེམས་འདི་བྱུང་སྙམ་
བརྩེ་ལྡན་དང༌། །ཞེས་སོགས་ལྟར་ཕར་ལ་ཕན་བཏགས་ཀྱང་ཚུར་ཁྲོ་
ཞིང་གནོད་པར་བྱེད་པ་ནི་ཉོན་མོངས་པའི་དབང་དུ་སོང་བའི་བྱིས་
པའི་ངང་ཚུལ་ཡིན་པར་མཐོང་ནས་དེ་དག་ལ་དེ་བས་ཀྱང་བརྩེ་བར་
བྱ་དགོས་པར་གསུངས་སོ། །གཞན་ཡང་ཇོ་བོས། བཟོད་པའི་ཡུལ་ཁྱད་
པར་ཅན་དང་ཕྲད་པའི་ཚེ་བཟོད་པར་མི་བྱེད་པར་དེ་ལྟར་དཀའ་
ཞེས་པ་མ་སྨྲ་ཞིག་ཅེས་གསུངས་ལ། བློ་སྦྱོང་ལས་ཀྱང༌། ད་ལྟ་ཕར་ལ་
བྱས་པའི་ལས་ངན་གྱི་མཚོན་ཆ་འཁོར་བ་ཡིན་པར་གསུངས་ཤིང་།
འབྲོམ་གྱིས། གཞུང་ངོ་ཚ་ཁྲེལ་ཡོད་ཀྱི་ཕྱི་ཐག་མི་སྲིང་བར། ཕན་ཕར་
ལ་བཏགས་ཀྱང་གནོད་པ་ཚུར་ལ་སྐྱེལ། །ཆོས་ཕར་ལ་བཤད་ཀྱང་སྡིག་
པ་ཚུར་ལ་གསོག །དྲིན་ལོག་པར་འཇལ་བའི་སྐྱེ་བོ་མང་སྟོབས་ཀྱིས། །
ཞེས་སོགས་གསུངས་ཤིང་། ཕུ་ཆུང་བས་ཀྱང་དེ་བཞིན་གསུངས། གླང་
རི་ཐང་བས། གང་ལ་བདག་གིས་ཕན་བཏགས་པའི། །རེ་བ་ཆེ་བ་གང་
ཞིག་གིས། །ཤིན་ཏུ་མི་རིགས་བྱེད་ན་ཡང་། །བཤེས་གཉེན་དམ་པར་

བལྟ་བར་བྱ། །ཞེས་དང་། ཡང་ལོག་སྒྲུབ་བྱེད་མཁན་ལྟ་བུ་རང་བཞིན་
ངན་པ། སྡིག་པ་ཚབ་ཆེན་གསོག་པ། སྡུག་བསྔལ་དྲག་པོས་ནོན་པ་
རྣམས་བརྩེ་ཡུལ་རྙེད་དཀར་བལྟས་ནས་གཅེས་པར་འཛིན་དགོས་
པར་གསུངས་ཏེ། རང་བཞིན་ངན་པའི་སེམས་ཅན་རྣམས། །སྡིག་སྡུག་
དྲག་པོས་ནོན་མཐོང་ཚེ། །རིན་ཆེན་གཏེར་དང་ཕྲད་པ་བཞིན། །རྙེད་
པར་དཀའ་བས་གཅེས་འཛིན་བྱ། །ཞེས་དང༌། འཆད་ཁ་བས། ཕན་
བཏགས་ལན་དུ་གནོད་བྱེད་ཀྱང༌། །ཡང་ལན་སྙིང་རྗེ་ཆེན་པོ་བསྒོམ། །
འཛམ་བུའི་གླིང་གི་སྐྱེས་མཆོག་ནི། །ཉེས་པའི་ལན་ཡང་ལེགས་པས་
ལྡོན༑ །ཞེས་དང་། ཡང་། བཀོལ་བ་རྣམས་ལ་རྟག་ཏུ་བསྒོམ། །ཞེས་ཕན་
བཏགས་པའི་ལན་དུ་གནོད་པ་བྱེད་པ་དང་།སྡང་དགྲ་གནོད་
བགེགས་འགྲན་ཟླ་སོགས་བློ་སྦྱོང་དཀའི་བའི་ཡུལ་རྣམས་ཟུར་དུ
བཀོལ་ནས་དེ་དག་ལ་བྱམས་སྙིང་རྗེ་རྩལ་དུ་བཏོན་ནས་བསྒོམ་
དགོས་པར་གསུངས་སོ། །གཞན་ཡང་རྒྱལ་སྲས་པ་ཉིད་ཀྱིས། བདག་
གམ་བདག་གི་ཕྱོགས་ལ་གནོད་བྱེད་དམ། །བསྟན་དང་འགྲོ་བ་ཡོངས་
ལ་གནོད་བྱེད་པའི། །མ་རུངས་སྐྱེ་བོ་མཐོང་ཐོས་དྲན་གྱུར་ན། །ལྷག་
པར་སྙིང་རྗེའི་གནས་སུ་ཤེས་བྱས་ནས། །རྙེད་བཀུར་སྙན་སྨྲ་སོགས་
ཀྱིས་དངོས་སུ་ཕན། ། །གདགས་པར་ནུས་པ་གདགས་ཤིང་མི་ནུས་
ནའང་།༑ །བྱམས་དང་སྙིང་རྗེ་དྲག་པོས་བདག་ཉིད་ཀྱི། །བདེ་དགེ་ཅི་
ཡོད་དེ་ལ་བསྔོ་བ་གཅེས། །ཞེས་དང༌། རེ་ཆེ་ས་ནས་བསླུས་པ་དང་།
ཕན་བཏགས་པའི་ལན་དུ་གནོད་པ་བྱེད་པ་ལྟ་བུ་ལ་སྙིང་རྗེ་དང་ཕན་
སེམས་མི་སྐྱེ་ན་བློ་མ་འབྱོངས་པ་ཡིན་པས་དེ་དག་ལ་ལྷག་པར་བསྒོམ་

དགོས་གསུངས་ཤིང་། ཉིད་ནས་ཀྱང་དེ་བཞིན་དུ་ཐུགས་དམ་གྱི་གཙོ་
བོར་མཛད་དོ། །
གཉིས་པ་ནི།
རྩ་བ། རང་དང་མཉམ་པའམ་དམན་པའི་སྐྱེ་བོ་ཡིས། །
ང་རྒྱལ་དབང་གིས་བརྙས་ཐབས་བྱེད་ན་ཡང༌། །
བླ་མ་བཞིན་དུ་གུས་པས་བདག་ཉིད་ཀྱིས། །
སྤྱི་བོར་ལེན་པ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི་རང་དང་རིགས་གཟུགས་འབྱོར་བ་ཡོན་
ཏན་མཉམ་པའམ། དེ་དག་རང་ལས་དམན་པའི་སྐྱེ་བོ་འགའ་ཡིས་ང་
རྒྱལ་གྱི་དབང་གིས་བདག་ལ་ཁྱད་གསོད་དང་བརྙས་ཐབས་སྣ་ཚོགས་
བྱེད་ནའང་དེ་ལ་ཁོང་མི་ཁྲོ་བར་མ་ཟད། སླར་ཡང་བཀའ་དྲིན་ཅན་
གྱི་བླ་མ་བཞིན་དུ་སྒོ་གསུམ་གུས་པས་བཏུད་དེ་བདག་ཉིད་ཀྱིས་སྤྱི་
བོར་ལེན་པར་བྱེད་པ་ནི་རྒྱལ་སྲས་རྣམས་ཀྱིས་ཕ་རོལ་གྱིས་བརྙས་
ཐབས་བྱེད་པ་ལམ་དུ་འཁྱེར་ཚུལ་གྱི་ལན་ལེན་ཡིན་ནོ་ཞེས་པའོ། །
གཞན་ཡང་སྤྱོད་འཇུག་ལས། དེ་བས་འདི་དག་གནོད་ཆེན་བྱེད་ན་
ཡང་༑ །ཐམས་ཅད་བཟང་རྒུ་ཞིག་ཏུ་སྤྱད་པར་བྱ། །ཞེས་དང༌། འགྲོ་
མང་རྡོག་པས་བདག་གི་སྤྱིར་འཚོག་གམ། །འགུམ་ཡང་མི་བསྔོ་འཇིག་
རྟེན་མགོན་དགྱེས་མཛོད། །ཅེས་དང་། དེ་བཞིན་གནོད་བྱེད་ཉམ་ཆུང་
བ༑ །འགའ་ཡང་ཁྱད་དུ་གསད་མི་བྱ། །ཞེས་སོགས་ལྟར་མཐོ་དམན་
སུས་གནོད་པ་བྱེད་ཀྱང་སངས་རྒྱས་དང་འདྲ་བར་བལྟས་ནས་གུས་
པར་བྱ་དགོས་ཤིང་། གནོད་བྱེད་ཉམ་ཆུང་བའང་ཁྱད་དུ་གསོད་པར་

མི་རིགས་པ་དང་། ཡང་གནོད་བྱེད་ལ་གནོད་ལན་བྱས་ན་ཕ་རོལ་པོ་
ཞེ་སྡང་ལྷག་པར་འཕེལ་བ་དང་། རང་ཡང་དགེ་སྦྱོང་གི་སྤྱོད་པ་ལས་
ཉམས་པས་གཉིས་ཀ་སྐྱོན་ཅན་དུ་འགྲོ་ཞིང་། གནོད་ལན་མ་བྱས་ན་
རང་བཟོད་ལྡན་གྱི་སྐྱེས་བུ་སྐྱོན་མེད་དུ་འགྱུར་བར་དེ་ཉིད་ལས
གསུངས་ཤིང་། ལྷག་པར་ཉམ་ཆུང་རྣམས་ཀྱིས་གནོད་ཆེན་བྱེད་པས་
བཟོད་པ་ནི་བཟོད་པའི་ནང་ནས་ངོ་མཚར་ཆེ་བ་ཡིན་ཏེ། མདོ་རྒྱན་
ལས༑ ཉམ་ཆུང་རྣམས་ལ་བཟོད་པ་དང་། །ཞེས་སོ། །སྤྱིར་ཡང་སེམས་
ཅན་རྣམས་ལ་བླ་མ་དང་ཡིད་བཞིན་གྱི་ནོར་བུ་སོགས་དང་འདྲ་བར་
བལྟ་དགོས་ཏེ། ཀླུ་སྒྲུབ་ཀྱིས། བྱང་ཆུབ་ཕྱོགས་དང་མཐུན་པའི་ཆོས་
རྣམས་ཀྱི། །རྒྱུ་ནི་འདི་ལྟར་སེམས་ཅན་རྣམས་ཡིན་པས། །དེ་ཕྱིར་
རྫོགས་པའི་བྱང་ཆུབ་འདོད་པ་ཡིས། །སེམས་ཅན་རྣམས་ནི་བླ་མ་
བཞིན་དུ་བལྟ། །ཞེས་དང་། བསླབ་བཏུས་ལས། འདི་དག་ཡིད་བཞིན་
ནོར་བུ་དང་། །བུམ་བཟང་འདོད་འཇོའི་བ་དང་ནི། །བླ་མ་དང་ནི་ལྷ་
འདྲ་བས། །དེས་ན་འདི་དག་མགུ་བར་བྱ། །ཞེས་དང༌། སྤྱོད་འཇུག་
ལས༑ སེམས་ཅན་རྣམས་ལ་སངས་རྒྱས་ལྟར་གུས་པར་བྱ་དགོས་པར་
གསུངས་སོ། །གཞན་ཡང་ཇོ་བོས། བདག་ལས་ངན་གྱི་རྩ་བ་ཡིན་པས་
ཕ་ཤི་བའི་རོ་བཞིན་དུ་སྐྱུར་ལ་ཐོངས། གཞན་བྱང་ཆུབ་ཀྱི་འབྱུང་
ཁུངས་ཡིན་པས་ཡིད་བཞིན་གྱི་ནོར་བུ་རིན་པོ་ཆེ་རྙེད་པ་བཞིན་དུ་
བཅངས་ཏེ་ལོངས་ལ་ཐོང་། ཞེས་དང༌། སྤྱན་སྔ་བས་ཀྱང༌། འཇིག་
རྟེན་པ་རྣམས་སེམས་ཅན་བས་སངས་རྒྱས་གཅེས་པར་འཛིན་ཏེ། འོ་
སྐོལ་དེ་ལས་བཟློག་སྟེ་སངས་རྒྱས་བས་སེམས་ཅན་གཅེས་པར་འཛིན་

དགོས་པར་གསུངས་ཤིང་། དེའི་རྒྱུ་མཚན་དུ་སངས་རྒྱས་ལ་མི་གུས་པ་
ཙམ་ང་མི་འོང་ཞིང་། སེམས་ཅན་རྣམས་ཕ་མ་ཡིན་པ་སོགས་རྒྱུ་
བཞིས་གཅེས་པར་འཛིན་དགོས་ཚུལ་རྒྱས་པར་གསུངས། གླང་རི་ཐང་
པས༑ བདག་ནི་སེམས་ཅན་ཐམས་ཅད་ལ། །ཡིད་བཞིན་ནོར་བུ་ལས་
ལྷག་པའི། །དོན་མཆོག་སྒྲུབ་པའི་བསམ་པ་ཡིས། །རྟག་ཏུ་གཅེས་པར་
འཛིན་པར་ཤོག །ཞེས་དང་། ཤ་ར་བས། སེམས་ཅན་རྣམས་བྱམས་
ང་རྗེས་མི་གཏོང་ཞིང་སེམས་ཅན་ཐམས་ཅད་ལ་སངས་རྒྱས་དང་
ཁྱད་མེད་པར་གུས་པར་བྱ། །ཞེས་དང༌། གནོད་པར་བྱེད་པ་ནི་སྔར་
གཞན་ལ་གནོད་པ་བྱས་པའི་སྡིག་པ་འདག་བྱེད་དང་། · བཟོད་པ་
འགྲུབ་པའི་རྒྱུ་ཡིན་པས་ལྷག་པར་དྲིན་ཆེ་བར་ཤེས་ནས་བློས་མི་སྤོང་
ཞེས་གསུངས། དེ་ལ་གནོད་བྱེད་གང་རུང་ཞིག་ལ་གནོད་ལན་བྱའོ་
སྙམ་པ་དང་། དུས་ཐམས་ཅད་དུ་ཕན་མི་གདགས་སོ་སྙམ་པའི་བློ་
སྐྱེས་ནས་གཉེན་པོས་མ་སླེབས་པར་ཐུན་ཚོད་འདས་ན་སེམས་ཅན་
བློས་སྤངས་པར་གསུངས་སོ། །གཞན་ཡང་རྒྱལ་སྲས་པ་ཉིད་ཀྱིས།
བདག་ལ་ཉེས་པ་མེད་དམ་ཡོད་ཀྱང་རུང་། །མཐོ་དམན་མཉམ་པ་སུ་
ཡང་རུང་བ་ཡིས། །གནོད་པའི་རྣམ་པ་ཆེ་ཆུང་ཅི་བྱེད་ཀྱང༌། །དེ་ཚེ་
བདག་གིས་དམ་བཅའ་འདི་དྲན་བགྱི། །ཞེས་དང་། གནོད་བྱེད་བླ་མ་
ཡིན་པས་གུས་པས་སྤྱི་བོས་ལོངས། །ཞེས་དང༌། གནོད་བྱེད་ལ་ཕན་
འདོགས་པའི་བསམ་པ་ཡོད་ན་བློ་སྦྱོང་གི་བསླབ་བྱ་དང་དམ་ཚིག་
ཕལ་ཆེར་དེར་འདུས་པར་གསུངས་ཤིང་། དེ་བཞིན་དུ་ཐུགས་དམ་གྱི་
གཙོ་བོར་མཛད་དོ། །

གསུམ་པ་འབྱོར་རྒུད་གཉིས་ལམ་དུ་འཁྱེར་བ་ལ་གཉིས།
ས། རྒུད་པ་
ལམ་དུ་འཁྱེར་བ། འབྱོར་བ་ལམ་དུ་འཁྱེར་བའོ། །
དང་པོ་ནི། རྩ་བ། འཚོ་བས་ཕོངས་ཤིང་རྟག་ཏུ་མི་ཡིས་བརྙས། །
ཚབས་ཆེན་ནད་དང་གདོན་གྱིས་བཏབ་ཀྱང་སླར། །
འགྲོ་ཀུན་སྡིག་སྡུག་བདག་ལ་ལེན་བྱེད་ཅིང༌། །
ཞུམ་པ་མེད་པ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། ནོར་ལོངས་སྤྱོད་སོགས་དང་པོ་ནས་མེད་
པའམ༑ སྔར་ཡོད་ཀྱང་དགྲ་སོགས་ཀྱིས་བརླགས་ཤིང་ཟད་དེ། སྲོག་
འཚོ་བའི་རྐྱེན་དུ་གྱུར་པའི་ཟས་གོས་ཙམ་གྱི་འབྱོར་བས་ཀྱང་ཕོངས་
ཤིང་དབུལ་བར་གྱུར་པ་དང་། དེར་མ་ཟད་དུས་རྟག་ཏུ་མི་མང་པོ་
ཡིས་བརྙས་ཤིང་སྨོས་པའི་གནས་སུ་བྱེད་པ་དང་། ད་དུང་དེའི་སྟེང་
དུ་མཛེ་སོགས་ཚབས་ཆེན་གྱི་ནད་དང་། སྟེང་གདོན་སོགས་མ་རུངས་
པའི་གདོན་གྱིས་བཏབ་ནས་ཤིན་ཏུ་སྡུག་བསྔལ་བར་གྱུར་ཀྱང་། རང་
ཉིད་སྡུག་བསྔལ་གྱིས་མནར་བ་ལ་རྗེས་སུ་དཔགས་ནས་གཞན་སྡུག་
བསྔལ་གྱིས་མནར་བའང་ཇི་ལྟར་བཟོད་སྙམ་པའི་སྙིང་རྗེའི་སྟོབས་
ཀྱིས་སླར་ཡང་འགྲོ་བ་ཀུན་གྱི་སྡིག་པ་དང་སྡུག་བསྔལ་ཐམས་ཅད་
བདག་ཉིད་ལ་ལེན་པར་བྱེད་ཅིང་། རྒུད་ཅིང་ཕོངས་པ་འདི་འདྲ་ཇི་
ལྟར་བཟོད་སྙམ་དུ་སེམས་ཞུམ་པ་དང་བག་འཁུམས་པ་མེད་པའི་
སྙིང་སྟོབས་དང་ལྡན་པར་བྱེད་པ་ནི་རྒྱལ་སྲས་རྣམས་ཀྱིས་རྒུད་པ་
ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ། །གཞན་ཡང་སྤྱོད་

འཇུག་ལས། སྡུག་བསྔལ་མེད་པར་ངེས་འབྱུང་མེད། །ཅེས་དང་།
གཞན་ཡང་སྡུག་བསྔལ་ཡོན་ཏན་ནི། །སྐྱོ་བས་དྲེགས་པ་སེལ་བར་
བྱེད༑ །ཅེས་སོགས་སྡུག་བསྔལ་རང་གི་ཡོན་ཏན་བསམས་ཚུལ་དང་།
ཉ་པ་ཞིང་པ་གདོལ་པ་ལ་སོགས་པ། །ཞེས་སོགས་དང༌། འདོད་པའི་
དོན་དུ་བསྲེགས་ལ་སོགས། །ཞེས་སོགས་ལྟར་དོན་ཆེན་འགྲུབ་པའི་
སྡུག་བསྔལ་གྱིས་དཀའ་སྤྱད་བཟོད་རིགས་པ་དང༌། དེ་བས་གནོད་པ་
ཁྱད་གསོད་ཅིང་། །སྡུག་བསྔལ་རྣམས་ཀྱིས་མི་ཚུགས་བྱོས། །ཞེས་
སོགས་དང་། ཞུམ་བཅས་རྩོལ་བ་དོར་བ་ལ། །ཕོངས་ལས་ཐར་པ་ཡོད་
དམ་ཅི། །ཞེས་སོགས་ཀྱི་སྡུག་བསྔལ་དང་མི་འདོད་པ་གང་བྱུང་ཡང་
མི་ཞུམ་པར་སེམས་སྟོབས་བསྐྱེད་དེ་ལམ་དུ་འཁྱེར་ཚུལ་མང་དུ་
གསུངས་ལ། རིན་ཆེན་ཕྲེང་བ་ལས་ཀྱང་། ཡི་དྭགས་བཞིན་དུ་རྒུད་ན་
ཡང་༑ །ཞུམ་པ་ཉིད་དུ་མི་བྱའོ། །ཞེས་གསུངས། གཞན་ཡང་ཇོ་བོས།
ཞུམ་པའི་སེམས་ནི་བྱུང་བའི་ཚེ། །སེམས་ཀྱི་གཟེངས་ནི་བསྟོད་པར་
བྱ༑ །ཞེས་དང༌། པོ་ཏོ་བས། ཚོང་པ་རྣམས་ལ་ལ་ཁ་བ་བབས་ན་རྟ་
རྨིག་ལ་ཕན་ཟེར། ནུབ་མོ་ཆར་བབས་པས་དགྲ་མི་འོང་ཟེར། དེ་
བཞིན་དུ་ནད་དང་དབུལ་ཕོངས་གཤེ་སྐུར་རྨི་ལམ་གྱི་སྡུག་བསྔལ་
ཚུན་ཆད་ལམ་དུ་བསླངས་པས་སྡིག་པ་བྱ་བར་སོགས་ཡོན་ཏན་དུ་མ་
ཡོད་གསུངས། ཁ་རག་པས། ད་ལྟའི་སྡུག་བསྔལ་ཕྲ་མོས་ཀྱང་། །སྔར་
བྱས་སྡུག་བསྔལ་ཟད་བྱས་ནས། །ཕྱི་མའི་དུས་ན་བདེ་འགྱུར་གྱི། །སྡུག་
བསྔལ་དགའ་བ་སྒོམས་ཤིག་ཨཾ། །རྐྱེན་ངན་དགེ་བའི་བཤེས་གཉེན་
ཡིན༑ །བར་ཆད་དགེ་སྦྱོར་བསྐུལ་མ་ཡིན། །སྡུག་བསྔལ་སྡིག་པའི་

ཕྱགས་ཤིང་ཡིན། །མི་དགའ་བྱུར་དུ་མ་བལྟ་ཨཾ། །ཞེས་དང་། འཆད་ཀ་
བས༑ ཡིད་བདེ་འབའ་ཞིག་རྒྱུན་དུ་བསྟེན། །ཞེས་གསུངས། སྡུག་ན་
ཀུན་གྱི་སྡུག་བསྔལ་ཁུར། །ཞེས་པ་སོགས་སྐྱིད་སྡུག་ལམ་ཁྱེར་དུ་
གསུངས་པའང་འདིར་ཤེས་པར་བྱའོ། །དེ་ལྟར་སྡུག་བསྔལ་ལམ་དུ་
ཁྱེར་ཚུལ་ཤེས་ན། སྡུག་གི་མཇུག་སྡུད་ཆེན་པོ་ཡིན། །ཞེས་པ་ལྟར་སྐྱོན་
ཐམས་ཅད་ཡོན་ཏན་དུ་སློང་། སྡུག་བསྔལ་བདེ་བར་འཆར། གེགས་
དང་བར་ཆད་གང་གིས་ཀྱང་མི་ཚུགས་པ་འོང་ངོ༌། །དེའི་ཕྱིར་དམ་པ་
གོང་མ་རྣམས་ཀྱིས་སྐྱིད་སྡུག་འདི་བརྫུན་ཡིན། རང་གི་བློ་འཆོས་ཤེས་
མ་ཤེས་ཡིན་གསུངས་པ་དང་། སྡུག་བསྔལ་འདི་འཁོར་བའི་ཉེས་
དམིགས་སྟོན་པའི་བཤེས་གཉེན། བཟོད་པ་དང་སྙིང་རྗེའི་དངོས་རྒྱུ།
ཆོས་པའི་ཤན་འབྱེད་དང་སྒྲིབ་སྦྱོང་ཡིན་སྙམ་དགོས་གསུངས་སོགས་
སྡུག་བསྔལ་ལ་རྒྱན་དུ་བལྟ་ཚུལ་གོང་མ་རྣམས་ཀྱི་རྣམ་ཐར་ན་མང་
ངོ་༑ །གཞན་ཡང་རྒྱས་སྲས་པ་ཉིད་ཀྱིས། སྡུག་བསྔལ་གྱི་རྐྱེན་དགེ་སྦྱོར་
གྱི་གྲོགས་སུ་འགྲོ་བ་འདི་ཆོས་པ་བཟང་པོའི་རྣམ་ཐར་ཡིན་ཏེ། གླང་
རི་ཐང་པ་ཆེན་པོའི་གསུང་ནས། མདང་ཞག་ཁམས་ཤིན་ཏུ་ངན་པ་
ཞིག་བྱུང་བས་དགེ་སྦྱོར་འཕེལ་བར་བྱུང་གསུངས་པ་དང་ཆོས་རྗེ་
རྒོད་ཚང་པའི་གསུང་གིས། ཆོས་ཤན་རྐྱེན་གྱིས་འབྱེད་པ་ཡིན་
གསུངས་ཤིང་། ཁོང་པ་ལ་ཤིག་བྲེ་ཡིས་གཤར་བས་ཆོག་པ་ཡུན་རིང་
པོར་བྱུང་ཡང་ལམ་དུ་འཁྱེར་བས་སྡུག་བསྔལ་གང་གིས་ཀྱང་མི་བརྫི་
བ་བྱུང་གདའ་ཞེས་པ་དང་། སེམས་དཔའ་ཆེན་པོ་ཉིད་ཀྱང་བསྙུངས་
པའི་རྐྱེན་གྱིས་རྨི་ལམ་སོར་ཆུད་པ་དང་དགེ་སྦྱོར་འཕེལ་བར་བྱུང་བ་

སོགས་གསུངས་སོ། །
གཉིས་པ་ནི།
རྩ་བ། སྙན་པར་གྲགས་ཤིང་འགྲོ་མང་སྤྱི་བོས་བཏུད། །
རྣམ་ཐོས་བུ་ཡི་ནོར་འདྲ་ཐོབ་གྱུར་ཀྱང༌། །
སྲིད་པའི་དཔལ་འབྱོར་སྙིང་པོ་མེད་གཟིགས་ནས། །
ཁེངས་པ་མེད་པ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། བདག་ཉིད་རིགས་གཟུགས་དབང་འབྱོར་
སོགས་ཤིན་ཏུ་ཕུན་སུམ་ཚོགས་པར་གྱུར་ཏེ་ཕྱོགས་ཀུན་ཏུ་སྙན་པར་
གྲགས་ཤིང་འགྲོ་བ་མང་པོས་ཞེ་ས་བཀུར་སྟི་དང་བཅས་པའི་སྒོ་ནས་
སྤྱི་བོས་བ ཏུད་པར་བྱེད་པ་དང༌། རྒྱལ་པོ་རྣམ་མང་ཐོས་པའི་སྲས་
མ་བུ་ཡི་ནོར་ལོངས་སྤྱོད་འདྲ་བ་ཐོབ་པར་གྱུར་ཀྱང་། སྲིད་པའི་
དཔལ་འབྱོར་ཐམས་ཅད་གློག་ལྟར་གཡོ་བ། རྩྭ་རྩེའི་ཟིལ་ཐིགས་ལྟར་
མི་བརྟན་པ། ཆུའི་ལྦུ་བ་ལྟར་སྙིང་པོ་མེད་པ། སྦྲུལ་གྱི་པགས་པ་ལྟར་
འདོར་བའི་ཆོས་ཅན་དུ་གཟིགས་ནས་སེམས་ཁེངས་པ་དང་རྒྱགས་པ་
མེད་པ་ནི་རྒྱལ་སྲས་རྣམས་ཀྱིས་འབྱོར་བ་ལམ་དུ་འཁྱེར་ཚུལ་གྱི་ལག་
ལེན་ཡིན་ནོ། །ཞེས་པའོ། །གཞན་ཡང་མདོ་ལས། བདག་ནི་ཁྱད་པར་
འཕགས་ཤིང་བདག་མཆོག་གཅེས། །དེ་སྙམ་དུ་ནི་སེམས་བསྐྱེད་མི་
བྱའོ༑ །རྒྱགས་འདི་བག་མེད་ཀུན་གྱི་རྩ་བ་སྟེ། །ཞེས་སོགས་དང་།
བཤེས་སྤྲིང་ལས། རིགས་དང་གཟུགས་དང་ཐོས་པ་ལང་ཚོ་དང་། །
དབང་ཐང་ཆེ་བས་རྒྱགས་པར་དགྲ་བཞིན་གཟིགས། །ཞེས་དང་། སྤྱོད་
འཇུག་ལས། ཉོན་མོངས་ང་རྒྱལ་གྱི་ངེས་ནས། །ངན་འགྲོར་ང་རྒྱལ་

གྱིས་འཁྲིད་ཅིང་། །ཞེས་སོགས་ལྟར་རང་ལ་ནད་མེད་ཅིང་ལོངས་སྤྱོད་
འཛོམ་པ་དང་། རིགས་གཟུགས་དང་མཁས་བཙུན་སོགས་ཀྱི་ཡོན་
ཏན་ཕུན་སུམ་ཚོགས་པ་དང་། ལུས་སེམས་ལ་བདེ་བ་རྒྱ་ཆེ་བ་བྱུང་ན་
དེས་ཁེངས་ཤིང་དྲེགས་ནས་གཞན་ཁྱད་དུ་གསོད་པ་དང་། ཆོས་མིན་
གྱི་བྱ་བ་སྣ་ཚོགས་བྱེད་འདོད་པ་སོགས་ཀྱི་དབང་དུ་ཤོར་ན་ཚེ་འདིར་
བག་མེད་པ་སོགས་ཉེས་པ་དང་སྡུག་བསྔལ་སྐྱེད་ཅིང་། ཕྱི་མར་ངན་
འགྲོ་དང་རིགས་དམའ་བ་སོགས་སུ་སྐྱེ་བས་འདི་ཕྱི་ཀུན་ཏུ་ཉམས་
པར་གསུངས་སོ། །དེས་ན་རིན་ཆེན་ཕྲེང་བ་ལས། ལྷ་བཞིན་ཕུན་སུམ་
ཚོགས་པས་ཀྱང་། །ཁེངས་པ་ཉིད་དུ་མི་བྱ་ཞིང་། །ཞེས་དང༌། སྤྱོད་
འཇུག་ལས། དེང་ནས་ངེས་བརྟུལ་འཇིག་རྟེན་བྲན་དུ་འཆི། །ཞེས་
སོགས་ལྟར་ཆོས་དང་འཇིག་རྟེན་གྱི་ཕུན་ཚོགས་གང་བྱུང་རང་གི་
ཆོས་ཀྱི་མཐུན་རྐྱེན་དུ་འགྲོ་བ་དང་། གཞན་ལའང་དེ་ལྟར་འབྱུང་བར་
སྨོན་ཞིང་འཕྲལ་དུའང་གཞན་ལ་ཕན་པའི་ཐབས་སུ་ཅི་འགྱུར་བྱ་
ཞིང་༑ ཁེངས་དྲེགས་སོགས་བརྟུལ་ཏེ་ཀུན་ལ་བྲན་གྱི་ཐ་མ་ལྟར་བྱས་
ནས་མཐོ་དམན་ཐམས་ཅད་སྤྱི་བོས་འཁུར་དགོས་པར་གསུངས་སོ། །
གཞན་ཡང་ཇོ་བོས། གང་དུ་མཐོ་བའི་སེམས་བྱུང་ཚེ། །དེ་ཚེ་ང་རྒྱལ་
གཅག་བྱ་ཞིང་། །ཞེས་དང༌། དྲེགས་རློམ་ང་རྒྱལ་ཁེངས་པའི་སེམས་
ཀུན་སྨོད་ལ་ཞི་ཞིང་དུལ་བར་གྱིས། །དམན་པ་རྣམས་ལ་སྙིང་རྗེ་སྐྱེད་
ལ་ཁྱད་དུ་གསོད་དང་བརྙས་པ་སྤོངས། །ཞེས་དང་། འབྲོམ་གྱིས་ཀྱང་།
རང་ལ་ཡོན་ཏན་ཅི་ཙམ་ཡོད་ན་ཡང༌། །གཞན་ལ་ཁྱད་གསོད་བརྙས་
པ་ཆུང་བར་མཛོད། །ཅེས་དང༌། པོ་ཏོ་བས། བྱང་ཆུབ་སེམས་དཔས་

ང་རྒྱལ་བསྐྱུངས་ཏེ་དམན་ཆ་བཟུང་ལ་ཐམས་ཅད་སྙིང་རྗེ་ཆེ་བ་དང་
གུས་པར་བྱེད་དགོས། ཇོ་བོ་རྗེ་ལས་ཡོན་ཏན་ཆེ་བ་མེད་ཀྱང་ཐ་ན་ཁྱི་
ཚུན་ཆོད་ལ་རྔན་ཅན་མི་མཛད་པ་ཡིན་ཞེས་དང་། གཞན་གྱིས་བདག་
ལ་སྙིང་རྗེའི་གནས་བྱེད། །བདག་ནི་དགའ་བས་རྟག་ཏུ་གནས་ན། །དེ་
ལ་ཆོས་ཡོད་གཞན་དུ་ན་མིན། །ཞེས་གསུངས། ཁ་རག་པས། བཟང་
པོའི་དཔོན་ཆ་མ་འཛིན་པར། །ངན་པའི་དམན་ཆ་ཟུང་ཞིག་ཨཾ། །ཞེས་
དང་༑ ང་རྒྱལ་ཅན་གྱི་གང་ཟག་ལ་ཡོན་ཏན་གྱི་རྣམ་པ་གང་ཡང་མི་
འབྱུང་བས་རང་མགོ་སྨོད་ལ་དམན་ཆ་བཟུང་། ཞེས་དང་། གླང་རི་
ཐང་པས། གང་དུ་སུ་དང་འགྲོགས་པའི་ཚེ། །བདག་ཉིད་ཀུན་ལས་
དམན་བལྟ་ཞིང་། །གཞན་ལ་བསམ་པ་ཐག་པ་ཡིས། །རང་ལས་མཆོག་
ཏུ་འཛིན་པར་ཤོག །ཞེས་གསུངས་ཤིང༌། དེ་བཞིན་དུ་དམ་པ་གོང་མ་
ཀུན་གྱིས་ཀྱང་དམན་པའི་ས་བཟུང་། ཧྲུལ་པོའི་གོས་གྱོན་པ་སོགས་ཀྱི་
སྒོ་ནས་ཆོས་སྒྲུབ་ཚུལ་གྱི་རྣམ་ཐར་ལ་སློབ་པར་མཛད་དོ། །སྐྱིད་ན་
བདེ་བ་ཚོགས་སུ་བསྔོ། །ཞེས་སོགས་སྐྱིད་སྡུག་ལམ་ཁྱེར་དུ་གསུངས་
པའང་འདིར་ཤེས་པར་བྱའོ། །དེ་ལྟར་སྐྱིད་པ་ལམ་དུ་ཁྱེར་ཚུལ་ཤེས་
ན༑ སྐྱིད་ཀྱི་གཉའ་གནོན་ཆེན་པོ་ཡིན། །ཞེས་པ་ལྟར་བདེ་སྐྱིད་བྱུང་བ་
དེ་ཁེངས་དྲེགས་སོགས་ཀྱི་རྒྱུར་མི་འགྱུར་བར་དེ་དག་གི་གཉའ་
གནོན་དང་ཆོས་ཀྱི་གྲོགས་སུ་འགྱུར་བ་འོང་ངོ་། །གཞན་ཡང་རྒྱལ་
སྲས་པ་ཉིད་ཀྱིས། འོ་སྐོལ་ཆོས་པ་རྣམས་ལའང་མཁས་བཙུན་བཟང་
གསུམ་གྱི་ཡོན་ཏན་གང་ཡོད་ཀྱང་། དེས་རང་ཉིད་མཆོག་ཏུ་འཛིན་
ཞིང་༑ ང་རྒྱལ་གྱིས་རང་ལས་དམའ་བ་ལ་བརྙས་ཆོས། མཉམ་པ་ལ་

འགྲན་སེམས། མཐོ་བ་ལ་ཕྲག་དོག་བྱེད་ན་ཆོས་གནད་དུ་མ་སོང་བ་
ཡིན་ཞེས་སོགས་དང་།དེ་ཕྱིར་གང་དུ་སུ་དང་འགྲོགས་ཀྱང་རུང་། །
མཐོ་དམན་འབྲིང་གསུམ་སྤྱི་བོས་འཁུར་བ་གཅེས།།ཞེས་གསུངས་
ཤིང་༑ དེ་བཞིན་དུ་ཐུགས་ཉམས་སུ་བསྟར་བར་མཛད་དོ། །མདོར་ན་
འབྱོར་རྒུད་སྐྱིད་སྡུག་སོགས་གང་བྱུང་ཡང་སྒྱུ་མ་ལྟ་བུར་ཤེས་ན་སྐྱིད་
ན་སྐྱིད་ཁྱག་པ་དང་། སྡུག་ན་སྡུག་ཁྱག་པ་ཞིག་དགོས་ཀྱི། དེ་ལས་
གཞན་དུ་བདེ་སྐྱིད་ཅུང་ཟད་བྱུང་ན་ཁེངས་དྲེགས་སྐྱེ་བ་དང་། སྡུག་
བསྔལ་ཅུང་ཟད་བྱུང་ན་ཞུམ་ཞིང་སྲོག་ཤི་བའི་རྒྱུར་འགྲོ་བ་དེ་འདྲའི་
ཧ་ཞུ་ཧུ་འཁྱག་ཅིག་གིས་མི་འོང་སྟེ། པོ་ཏོ་བས། གྲོང་ཁྱེར་བཅུ་བསྐོར་
བས་བསོད་སྙོམས་མ་རྙེད་ཀྱང་ཞུམ་པར་མི་བྱ།བསྙེན་བཀུར་ཆར་
བཞིན་བབས་ཀྱང་དགའ་ཞིང་ཆགས་པར་མི་བྱ། ཞེས་དང་། འཆད་ཀ་
བས༑ གཉིས་པོ་གང་བྱུང་བཟོད་པར་བྱ། །ཞེས་གསུངས། དེས་ན་རྒྱན་
ལས༑ འབྱོར་པའི་དུས་དང་རྒུད་པའི་དུས་ན་ཡང་། །ཉོན་མོངས་སྡུག་
བསྔལ་དག་གིས་འཇིགས་པ་མེད། །ཅེས་པ་ལྟར་འགྱུར་བ་ལ་བསླབ་
པར་བྱའོ། །
བཞི་པ་ཆགས་སྡང་གཉིས་ལམ་དུ་འཁྱེར་བ་ལ་གཉིས། སྡང་ཡུལ་
ལམ་དུ་འཁྱེར་བ། ཆགས་ཡུལ་ལམ་དུ་འཁྱེར་བའོ། །
དང་པོ་ནི།
རྩ་བ། རང་གི་ཞེ་སྡང་དགྲ་བོ་མ་ཐུལ་ན། །
ཕྱི་རོལ་དགྲ་བོ་བཏུལ་ཞིང་འཕེལ་བར་འགྱུར། །
དེ་ཕྱིར་བྱམས་དང་སྙིང་རྗེའི་དམག་དཔུང་གིས། །

རང་རྒྱུད་འདུལ་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། དགྲ་ཐམས་ཅད་ཀྱི་ནང་ནས་ཤིན་ཏུ་
གདུལ་བར་དཀའ་བ་རང་གི་རྒྱུད་ཀྱི་ཞེ་སྡང་སོགས་ཉོན་མོངས་པའི་
དགྲ་བོ་མ་རུངས་པ་དེ་དག་གདུལ་ནུས་ན་མེ་བསད་ན་དུ་བ་མི་
འབྱུང་བ་ལྟར། ཕྱིའི་དགྲ་འདྲེ་ཐམས་ཅད་རང་གི་ངང་གིས་ཞི་བར་
འགྱུར་གྱི། དེ་དག་མ་ཐུལ་ན་གནོད་འཚེ་བྱེད་པའི་ཕྱི་རོལ་གྱི་དགྲ་བོ་
ཕལ་པ་ཇི་ཙམ་བཏུལ་ཡང་མི་ཟད་པར་ཕྱིར་ཞིང་འཕེལ་བར་འགྱུར་
བ་ཆོས་ཉིད་ཡིན་ལ། དེའི་ཕྱིར་དགྲ་གཉེན་ཐམས་ཅད་བདེ་བ་དང་
ལྡན་འདོད་ཀྱི་བྱམས་པ་དང་། སྡུག་བསྔལ་དང་བྲལ་འདོད་ཀྱི་སྙིང་
རྗེའི་དམག་དཔུང་ཆེན་པོ་སོགས་མགོ་གནོན་དང་དྲུང་འབྱིན་གྱི་
གཉེན་པོ་དག་གིས་རང་རྒྱུད་ཀྱི་ཉོན་མོངས་པ་འདུལ་བ་ནི་རྒྱལ་སྲས་
རྣམས་ཀྱི་སྡང་ཡུལ་ལམ་དུ་འཁྱེར་ཚུལ་གྱི་ལག་ལེན་ཡིན་ནོ་ཞེས་པའོ། །
གཞན་ཡང་སྤྱོད་འཇུག་ལས། སེམས་ཅན་མི་སྲུན་ནམ་མཁའ་བཞིན། །
ཞེས་སོགས་དང་། ས་སྟེང་འདི་དག་ཀོས་གཡོགས་སུ། །ཞེས་སོགས་
ལྟར་རང་རྒྱུད་ཀྱི་དགྲ་མ་ཐུལ་ན་ཕྱི་རོལ་གྱི་དགྲ་བཏུལ་ཡང་མི་འཛད་
ཅིང་༑ སེམས་འདི་གཅིག་པུ་བཏུལ་བ་ཡིས། །ཞེས་སོགས་ལྟར་རང་གི་
སེམས་རྒྱུད་ཐུལ་ན་དགྲ་ཐམས་ཅད་བཏུལ་བ་དང་འདྲའོ། །ཚིགས་
བཅད་བརྒྱ་པ་ལས་ཀྱང་། ཇི་སྲིད་འཚེ་བ་བསད་ཀྱང་ནི། །དགྲ་བོ་ཟད་
པར་མི་འགྱུར་གྱི། །རང་གི་ཁྲོ་བ་ཉིད་བསད་ན། །དེས་ནི་དགྲ་རྣམས་
ཀུན་བསད་ཡིན། །ཞེས་གསུངས་ལ། ལེགས་བཤད་རིནཔོ་ཆེའི་གཏེར་
ལས་ཀྱང་དེ་ལྟར་གསུངས་སོ། །དེ་ལ་སེམས་འདུལ་ཐབས་མང་ཡང་།

འདིར་བྱམས་སྙིང་རྗེ་བསྒོམ་པ་བསྟན་ལ། དེ་གཉིས་ནི་ཐེག་ཆེན་ལམ་
གྱི་གཞུང་ཤིང་བྱང་ཆུབ་སེམས་ཀྱི་རྩ་བ་སྟེ། མདོ་སྡེའི་རྒྱན་ལས། དེ་ཡི་
རྩ་བ་སྙིང་རྗེར་འདོད། །ཅེས་དང༌། སྙིང་རྗེའི་འཆུ་བ་བྱམས་པ་སྟེ། །
ཞེས་དང་། རིན་ཆེན་ཕྲེང་བ་ལས། སྙིང་རྗེ་སྔོན་བཏང་སྤྱོད་ཀུན་དང་།།
ཞེས་སོགས་དང་། འཇུག་པ་ལས། གང་ཕྱིར་བརྩེ་ཉིད་རྒྱལ་བའི་ལོ་
ཏོག་ཕུན་ཚོགས་འདིའི། །ཞེས་སོགས་གསུངས་སོ། གཞན་ཡང་ཇོ་བོས།
དུ་ལ གྱ།ཕྱི་ཡི་དགྲ་འདིས་གནོད་མི་ནུས། །ཞེས་
སོགས་དང་། བྱམས་སྙིང་རྗེ་མེད་ན་བྱང་ཆུབ་སེམས་དཔའ་མིན་ནོ། །
ཞེས་དང༌། བྱམས་སྙིང་རྗེ་སྦྱོང་མི་ཤེས་པའི་བྱང་ཆུབ་སེམས་དཔའ་
བོད་ཀྱིས་ཤེས་པ་གསུངས། འོ་ན་ཅི་ཙུག་བྱེད་ན། དང་པོ་ནས་གོ་རིམ་
དུ་བསླབས་ནས་བྱེད་པ་ཞིག་དགོས་གསུངས།འབྲོམ་གྱིས་ཀྱང་།
བྱམས་སྙིང་རྗེ་བྱང་ཆུབ་ཀྱི་སེམས་དང་མ་བྲལ་ན་ངན་སོང་གསུམ་དུ་
སྐྱེ་མི་སྲིད་དེ། ད་ལྟ་ནས་ཕྱིར་མི་ལྡོག་པ་ཞེས་བྱར་བཏུག །ཞེས་དང༌།
པོ་ཏོ་བས། དགྲ་ཟིན་དང་ཉེ་རིང་གི་རྣམ་པར་རྟོག་པས་སངས་མི་རྒྱ་
བས་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་
བྱམས་སྙིང་རྗེ་ཕྱོགས་རིས་མེད་པ་སྐྱེ་དགོས། ཞེས་དང༌། ཁ་རག་པས།
སྔོན་ཚེ་ཕ་མར་གྱུར་པ་ཡི། །དྲིན་ཅན་ཁམས་གསུམ་སེམས་ཅན་ལ། །
གནོད་སེམས་འཚེ་བ་ཀུན་སྤངས་ནས། །བྱམས་དང་སྙིང་རྗེ་སྒོམས་
ཤིག་ཨཾ། །ཞེས་གསུངས། སྤྱན་སྔ་བས་བྱམས་སྙིང་རྗེ་གལ་ཆེ་བའི་རྒྱུ་
མཚན་མང་དུ་གསུངས་ཚེ། གླང་ཐང་བས་ཕྱག་བྱས་ནས། བདག་འདི་
སྤྱན་སྔ་བས་ནས་བཟུང་བྱམས་སྙིང་རྗེ་འབའ་ཞིག་སྒོམ་ཞུས་པས།

དབུ་ཞྭ་ཕུད། ཐལ་མོ་སྤྱི་བོར་སྦྱར་ནས་ཤིན་ཏུ་ཡང་ཆ་བཟང་སྟེ།
གསུངས་པ་དང་། སྐུ་མཆེད་གསུམ་དང་། ཁམས་ལུང་པའི་སློབ་མ་ཡི་
པ་ཞིག་འབྲོམ་མཇལ་དུ་ཕྱིན་པའི་ཚེ། པོ་ཏོ་བ་སོགས་ཀྱིས་ཅི་མཛད་
དྲི་ལན་བྱས་པའི་མཐར། ཁམས་ལུང་པ་ཁོང་ཅི་མཛད་ཀྱིན་གདའ་
གསུངས་པ་ལས། ཁོང་གྲོག་ཁ་རར་བཞུགས་ནས་དབུ་བཏུམ་སྟེ་
བཤུམ་པ་འབའ་ཞིག་མཛད་ཞུས་པས། འབྲོམ་གྱིས་དབུ་ཞྭ་ཕུད། ཐལ་
མོ་སྦྱར། སྤྱན་ཆབ་ཕྱུངས་ནས་ངོ་མཚར་ཆེ་ཞེས་ཁམས་ལུང་པས་སྙིང་
རྗེ་སྒོམ་པ་ལ་བསྔགས་པར་མཛད་ཅིང་། དེ་འདྲའི་བྱམས་སྙིང་རྗེ་
བཅོས་མིན་རེ་སྐྱེ་ཐུབ་ན་དངོས་སུ་བདག་གཞན་བདེ་སྡུག་བརྗེ་ནུས་
ཤིང་ལུས་སྲོག་ལའང་མི་ལྟ་བར་གཞན་དོན་སྒྲུབ་ནུས་པར་གསུངས་སོ།
གཞན་ཡང་རྒྱལ་སྲས་པ་ཉིད་ཀྱིས། དགྲ་ལ་སྡང་བའི་སེམས་སྤང་བར་
རང་གི་ཁྲོ་བ་མ་ཐུལ་ན་ཕྱི་རོལ་གྱི་དགྲ་གཞོམ་གྱིས་མི་
བྱ་སྟེ།
ཞིང་༑ ཐུལ་ན་དགྲ་གཞོམ་མི་དགོས་ཏེ། ཞེས་དང་། མཁའ་མཉམ་འགྲོ་
བ་སྒྲོལ་བའི་བློ་མེད་ན། །རྫོགས་པའི་སངས་རྒྱས་འཐོབ་པར་མི་འགྱུར་
བས༑ །བྱམས་དང་སྙིང་རྗེ་ཆེན་པོ་བསྒོམ་པར་བྱ།
གསུངས་ཤིང་། དེ་ཁོ་ན་བཞིན་དུ་ཐུགས་ཉམས་སུ་བཞེས་པར་མཛད་
དོ༑ །།ཞེས་སོགས་
གཉིས་པ་ནི།
རྩ་བ། འདོད་པའི་ཡོན་ཏན་ལན་ཚྭའི་ཆུ་དང་འདྲ། །
ཇི་ཙམ་སྤྱད་ཀྱང་སྲེད་པ་འཕེལ་བར་འགྱུར། །
གང་ལ་ཞེན་ཆགས་སྐྱེ་བའི་དངོས་པོ་རྣམས། །

འཕྲལ་ལ་སྤང་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། འདོད་པའི་ཡུལ་གཟུགས་སྒྲ་དྲི་རོ་རེག་
སོགས་མཛེས་ཤིང་སྙན་པ། ཞིམ་ཞིང་མངར་བ། འཇམ་ཞིང་ལེགས་པ་
སོགས་ཀྱི་ཡོན་ཏན་དང་ལྡན་པ་ལྷའི་དབང་པོའི་ལོངས་སྤྱོད་ལྟ་བུ་
ཐོབ་ནའང་། ལན་ཚྭའི་ཆུ་འཐུང་བ་དང་འདྲ་བར་ཇི་ཙམ་སྤྱད་ཀྱང་
ངོམས་པ་དང་ཆོག་པ་མེད་པར་སླར་སྲེད་པ་དང་སྡུག་བསྔལ་འཕེལ་
བར་འགྱུར་བས་ན། སྲིད་པའི་ཕུན་ཚོགས་ལ་ཆགས་པ་ནི་འདི་དག་ཕྱི་
མའི་ཉེས་དམིགས་ཤིན་ཏུ་མང་པོའི་འབྱུང་གནས་ཡིན་ནོ། །དེའི་ཕྱིར་
གང་ལ་ཞེན་ཆགས་སྐྱེ་བའི་དངོས་པོ་ལོངས་སྤྱོད་སྤྱི་དང་།
ཉེར་མཁོའི་ཡོ་བྱད་ཡིད་དུ་འོང་བ་ཆེ་ཆུང་ཅི་འདྲ་ཞིག་ཡིན་ཀྱང་དེ་
རྣམས་ཡུན་དུ་མི་བསྲེལ་བར་ཞེན་ཆགས་འགོག་པའི་ཕྱིར་འཕྲལ་དང་
བྱེ་བྲག་འཕྲལ་ལ་གཏོང་ཞིང་སྤོང་བ་ནི་རྒྱལ་སྲས་རྣམས་ཀྱིས་ཆགས་ཡུལ་
ལམ་དུ་འཁྱེར་ཚུལ་གྱི་ལན་ལེན་ཡིན་ནོ་ཞེས་པའོ། ོ །གཞན་ཡང་རྒྱ་
ཆེར་རོལ་པ་ལས། འདོད་པའི་ཡོན་ཏན་མྱ་ངན་གནོད་པ་མང་། །
འཇིགས་བཅས་རྟག་ཏུ་དགྲ་བྱེད་ཉོན་མོངས་བཅས།།རལ་གྲིའི་སོ་
འདྲ་དུག་སྡོང་ལོ་མ་མཚུངས། །ངན་སྐྱུགས་སྣོད་ལྟར་འཕགས་པའི་སྐྱེ་
བོས་སྤང༌། །ཞེས་དང༌། འདོད་པའི་ཡོན་ཏན་དག་ལ་དགའ་བ་ནི། །
ལན་ཚྭའི་ཆུ་འཐུང་བཞིན་དུ་ངོམས་མི་འགྱུར། །ཞེས་སོགས་འདོད་
པའི་ཉེས་དམིགས་མང་དུ་གསུངས་ལ། ཚོམས་ལས་ཀྱང་། ཀརྴ་པ་ཎའི་
ཆར་བབས་ཀྱང་། །འདོད་པ་རྣམས་ཀྱིས་ངོམས་མི་འགྱུར། །འདོད་པ་
མནོག་ཆུང་ཉེས་མང་བས། །མཁས་པ་རྣམས་ཀྱིས་ཁོང་དུ་ཆུད། །ཅེས་

དང་༑ སྲེད་མེད་ཀྱི་བུས་ཞུས་པར་ཡང༌། གང་ལ་ཞེན་ཆགས་སྐྱེ་ཞིང་
གཏོང་བའི་བློ་མི་སྐྱེ་བའི་དངོས་པོ་དེ་སྤང་དགོས་པར་གསུངས་ཤིང་།
བཤེས་སྤྲིང་ལས། འདོད་པ་རྣམས་ནི་ཕུང་ཁྲོལ་སྐྱེད་པ་སྟེ། །ཞེས་
སོགས་དང་། སྤྱོད་འཇུག་ལས། འཇིག་རྟེན་འདི་དང་ཕ་རོལ་ཏུ། །
འདོད་པ་རྣམས་ནི་ཕུང་ཁྲོལ་སྐྱེད། །ཅེས་སོགས་མང་དུ་གསུངས་སོ།
དེ་དག་གིས་འདོད་པ་ལ་ཆགས་པའི་ཉེས་པ་སྤྱིར་བསྟན་ལ། བྱེ་བྲག་
རྙེད་བཀུར། ཆང་དང་བུད་མེད། ནོར་དང་ཡོ་བྱད་སོགས་ལ་ཆགས་པ་
རེ་རེ་ལའང་ཉེས་དམིགས་མང་དུ་གསུངས་ཀྱང་འདིར་མ་སྤྲོས་ལ།
ཆགས་ཞེན་ཅུང་ཟད་རེ་བསྐྱུངས་ནས་འདོད་ཆུང་ཆོག་ཤེས་བསྟེན་
པའང་མཆོག་ཏུ་བསྔགས་ཏེ། བཤེས་སྤྲིང་ལས། ནོར་རྣམས་ཀུན་གྱི་
ནང་ན་ཆོག་ཤེས་པ། །རབ་མཆོག་ལགས་པར་ལྷ་མིའི་སྟོན་པས་
གསུངས༑ །ཞེས་དང་། སྤྱོད་འཇུག་ལས་ཀྱང༌། ཆོག་ཤེས་བདེ་སྤྱོད་གང་
ཡིན་པ། །དབང་པོས་ཀྱང་ནི་དེ་རྙེད་དཀའ། །ཞེས་དང༌། གང་ཞིག་
ཡིད་འོང་མི་འཛིན་པ། །དེ་ནི་དངོས་པོ་བཟང་པོ་ཡིན། །ཞེས་ཞེན་
ཆགས་སྐྱེ་བའི་དངོས་པོ་འཕྲལ་དུ་སྤོང་བ་བསྔགས་སོ། །གཞན་ཡང་ཇོ་
བོས༑ གང་ལའང་ཆགས་པ་སྤང་བྱ་ཞིང༌། །ཆགས་པ་མེད་པར་གནས་
པར་བྱ། །ཆགས་པས་བདེ་འགྲོ་མི་འཐོབ་ཅིང༌། །ཐར་པའི་སྲོག་ཀྱང་
གཅོད་པར་བྱེད། །ཅེས་དང༌། གྲོགས་དག་འདོད་པ་རྣམས་ལ་ཚྭ་ཆུ་
འཐུང་བཞིན་ངོམས་པ་མེད་པས་ཆོག་ཤེས་མཛོད། །ཅེས་དང་། གྲུབ་
རྟགས་ཀྱི་མཆོག་འདོད་པ་ཇེ་ཆུང་ལ་སོང་བ་ཡིན། །ཞེས་གསུངས། ཕུ་
ཆུང་བས་ཀྱང་། འདོད་པ་བསྟེན་པའི་བདེ་བ་བས་འདོད་པ་སྤངས་

པའི་བདེ་བ་བདེ་ཚབས་ཆེ་ཞེས་དང་། པོ་ཏོ་བས། དེ་ལྟར་འདོད་པ་ལ་
ངོམས་པ་མེད་པར་སྤྱོད་པའི་དབང་གིས་འཁོར་བ་དང་ངན་སོང་གི་
སྡུག་བསྔལ་འདི་མ་མྱངས་བྱ་བ་མེད་དེ་ཞེས་སོགས་དང་། ཁ་རག་
པས༑ འཁོར་བ་ལས་འཕག་ཏུ་མི་སྟེར་བ་འདོད་ཆགས་ཡིན་པས
འདོད་ཆགས་ལ་སྐྱོན་དུ་མི་ལྟ་ན་གོལ། ཞེས་དང༌། རྣམ་འབར་བས།
ཆགས་ཞེན་བཙན་ཐབས་སུ་མ་བཅད་ན་འདོད་ཡོན་གྱི་འཁྲི་བ་མི་
ཆོད་པས་བདོག་པའི་དངོས་པོ་མཆིལ་མའི་ཐལ་བ་བཞིན་དུ་སྤང་།
ཞེས་དང་། སྨྱུག་རུམ་པས། འདོད་པའི་ཡོན་ཏན་ལ་མེ་མ་མུར་གྱི་འདུ་
ཤེས་བསྐྱེད་པར་བྱའོ། །ཞེས་དང་། ཤ་བོ་པས། འདོད་པ་ལ་བློ་མ་ལོག་
ན་ཚེ་འདི་ཕྱི་གཉིས་ཀྱི་བདེ་བ་བཙལ་ཐབས་མེད། འདོད་པ་ལ་བློ་
ལོག་ན་བདེ་བ་བཙལ་མི་དགོས་ཞེས་དང༌། འདོད་པའི་བློ་སྣ་མང་པོ་
འདི་བཟློག་ཏུ་བ ཏུབ་ཙ་ན་སྐྱིད་ཀྱི་མགོ་ཚུགས་པ་ཡིན་ཞེས་གསུངས་
སོ།གཞན་ཡང་རྒྱལ་སྲས་པ་ཉིད་ཀྱིས། ནོར་རྫས་ཉེ་འབྲེལ་འཁོར་
གཡོག་ལ་སོགས་ལ། །ཆགས་ན་གླང་ཆེན་འདམ་དུ་བྱིང་བ་བཞིན། །
ཞེས་དང༌། གང་བྱུང་ཙམ་གྱིས་ཆོག་ཤེས་བློ་ཡོད་ན། །ལུས་དལ་སེམས་
བདེ་ཐོས་བསམ་བསྒོམ་པ་འཕེལ། །གསག་དང་བསྲུང་དང་བརླག་
པའི་སྡུག་བསྔལ་མེད། །ཆོག་ཤེས་ལྡན་དེ་དབུལ་ཡང་འབྱོར་ལྡན་ཡིན༎
ཞེས་སོགས་གསུངས་ཤིང་། དེ་བཞིན་དུ་ཉིད་ནས་ཀྱང་འདོད་ཆུང་
ཆོག་ཤེས་བསྟེན་པར་མཛད་དོ། །
གཉིས་པ་དོན་དམ་བྱང་སེམས་བསྒོམ་པ་ལ་གཉིས། མཉམ་བཞག་
ཏུ་སྤྲོས་བྲལ་འཛིན་མེད་བསྒོམ་པ། རྗེས་ཐོབ་ཏུ་ཆགས་སྡང་གི་ཡུལ་ལ་

བདེན་ཞེན་སྤང་བའོ། །
དང་པོ་ནི།།
ཇི་ལྟར་སྣང་བ་འདི་དག་རང་གི་སེམས། །
རྩ་བ།
ས། སེམས་ཉིད་གདོད་ནས་སྤྲོས་པའི་མཐའ་དང་བྲལ། །
དེ་ཉིད་ཤེས་ནས་གཟུང་འཛིན་མཚན་མ་རྣམས།
ཡིད་ལ་མི་བྱེད་རྒྱལ་སྲས་ལག་ལེན་ཡིན། །
ཞེས་གསུངས། · དོན་ནི། སྣོད་བཅུད་ཕྱི་ནང་གི་ཆོས་ཇི་ལྟར་སྣང་བ་
འདི་དག་ཐམས་ཅད་རང་གི་སེམས་ཀྱིས་བཏགས་པ་ཙམ་ལས་རང་
ངོས་ནས་གྲུབ་པས་སྟོང་ཞིང་།འདོགས་བྱེད་ཀྱི་སེམས་ཉིད་ཀྱང་
གདོད་ནས་ཡོད་མེད་རྟག་ཆད་སོགས་སྤྲོས་པའི་མཐའ་ཐམས་ཅད་
དང་བྲལ་བ་ཡིན་ལ། དེ་ལྟ་ཡུལ་དང་ཡུལ་ཅན་གྱིས་བསྡུས་པའི་ཆོས་
ཐམས་ཅད་ཀྱི་གནས་ལུགས་དེ་ཁོ་ན་ཉིད་མཐར་ཐུག་པ་དེ་ཤེས་ནས།
ཕྱི་གཟུང་བའི་ཡུལ་དང་ནང་འཛིན་པའི་སེམས་ལ་བདེན་པར་གྲུབ་
བོ་སྙམ་དུ་འཛིན་པའི་སྤྲོས་པའི་མཚན་མ་རྣམས་གང་ཡང་ཡིད་ལ་མི་
བྱེད་པར་སྤྲོས་བྲལ་སྟོང་པ་ཉིད་དུ་བསྒོམ་པ་ནི་རྒྱལ་སྲས་རྣམས་ཀྱིས་
མཉམ་བཞག་ནམ་མཁའ་ལྟ་བུའི་སྟོང་ཉིད་སྒོམ་ཚུལ་གྱི་ལག་ལེན་
ཡིན་ནོ་ཞེས་པའོ། །གཞན་ཡང་ཤེར་ཕྱིན་ལས། ཆོས་ཀུན་སྐྱེ་མེད་སྟོང་
པའི་ཚུལ་དུ་རབ་ཤེས་པ། །འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་
པ་ཡིན། །ཞེས་དང་། ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པ་ནི་ཆོས་
གང་ཡང་མི་སྒོམ་པ་ལགས་སོ་ཞེས་དང་། ཤེས་རབ་ཀྱི་ཕ་རོལ་ཏུ་ཕྱིན་
པ་བསྒོམ་པ་འདི་ནི་ནམ་མཁའ་སྒོམ་པའོ། །ཞེས་གསུངས་པ་ལྟར། ཕྱི་

ཡུལ་གྱིས་བསྡུས་པའི་ཆོས་ཐམས་ཅད་སེམས་ཀྱིས་བཏགས་པ་ཙམ་
ལས་མ་གྲུབ་ཅིང་། འའདོགས་བྱེད་ཀྱི་སེམས་ཉིད་ཀྱང་སྐྱེ་འགག་གནས་
གསུམ་དང་བྲལ་བས་ན། གཟུང་འཛིན་དུ་སྣང་བའི་ཆོས་ཐམས་ཅད་
སྤྲོས་བྲལ་སྟོང་ཉིད་དུ་གནས་ལ། རྣལ་འབྱོར་པས་ལམ་ཉམས་སུ་ལེན་
པའི་ཚེའང་དེ་ལྟ་བུའི་གནས་ལུགས་གཏན་ལ་ཕབ་ནས། གཟུང་བའི་
ཡུལ་ཅིའི་ངོ་བོར་མ་གྲུབ་པ་ལ། འཛིན་བྱེད་ཀྱི་བློས་ཀྱང་དངོས་པོ་
དང་དངོས་མེད་ལྟ་བུར་ཅིར་ཡང་མི་འཛིན། ཅིར་ཡང་མི་རྟོག །ཅིར་
ཡང་ཡིད་ལ་མི་བྱེད་པའི་ངང་ལ་མ་ཡེངས་པར་འཇོག་པ་ནི་མཉམ་
བཞག་ནམ་མཁའ་ལྟ་བུའི་སྟོང་ཉིད་སྒོམ་ཚུལ་ལོ། །དེ་ལྟར། བྱང་ཆུབ་
སེམས་འགྲེལ་ལས་ཀྱང་། དམིགས་པ་དང་ནི་བྲལ་བའི་སེམས། །ནམ་
མཁའི་མཚན་ཉིད་ལ་གནས་ཏེ། །ནམ་མཁའ་སྒོམ་པར་བྱེད་པ་འདི། །
སྟོང་པ་ཉིད་ནི་བསྒོམ་པར་བཞེད། །ཅེས་དང༌། སྤྱོད་འཇུག་ཏུ། གང་
ཚེ་དངོས་དང་དངོས་མེད་དག །བློ་ཡི་མདུན་ན་མི་གནས་པ། །དེ་ཚེ་
རྣམ་པ་གཞན་མེད་པས། །དམིགས་པ་མེད་པར་རབ་ཏུ་ཞི། །ཞེས་དང་།
ཐམས་ཅད་ནམ་མཁར་འདྲ་བར་ནི། །བདག་འདྲས་ཡོངས་སུ་གཟུང་
བར་གྱིས། །ཞེས་གསུངས། གཞན་ཡང་ཇོ་བོས། ཆོས་ཉིད་སྤྲོས་དང་
བྲལ་བ་ལ། །ཤེས་པའང་སྤྲོས་དང་བྲལ་བར་གཞག །ཅེས་དང༌། རྟོག་
མེད་ཚུལ་གྱིས་རྟོགས་པ་ལ། །དོན་དམ་རྟོགས་ཞེས་ཐ་སྙད་བདགས། །
ཞེས་དང་། འབྲོམ་གྱིས་ཀྱང་། དུས་གསུམ་གྱིས་སྟོང་པའི་གནས་ལུགས་
ལ༑ །ཕར་བལྟར་མེད་ཡུལ་གྱིས་བསླུས་པར་གྱུར། །ཚུར་བལྟར་མེད་
རང་གིས་བསླུས་པར་གྱུར། །དེ་གཉིས་མེད་ཤེས་པ་བལྟར་མེད་པ། །

ཞེས་དང༌། པོ་ཏོ་བས། མཉམ་བཞག་ལ་ཆོས་ཐམས་ཅད་སྟོང་པ་
བདག་མེད་ནམ་མཁའི་དཀྱིལ་ལྟར་ཅིར་ཡང་མི་རྟོག་པའི་ཚུལ་གྱིས་
བསྒོམ་ཞིང་ཞེས་དང་། ཁ་རག་པས། གནས་ལུགས་ཅིར་ཡང་མ་གྲུབ་
པས༑ །མཐའ་བཞི་ངང་གིས་བྲལ་བ་ལ། །ཤེས་པ་ཅིར་ཡང་མི་རྟོག་
པས༑ །འཛིན་རྟོག་བྲལ་བར་གྱིས་ཤིག་ཨཾ། །ཞེས་དང་། ཤ་ར་བས།
དངོས་པོ་ཐམས་ཅད་ནམ་མཁའ་དང་འདྲ་བར་ཅིའི་ངོ་བོར་ཡང་མ་
གྲུབ་པར་སྤྲོས་པ་མཐའ་དག་དང་བྲལ་བར་ངེས་པར་བྱས་ལ། དེའི་
ངང་ལ་ཅི་ལའང་མི་རྟོག །ཅིར་ཡང་མི་འཛིན། དྲན་པ་དང་ཡིད་བྱེད་
ཐམས་ཅད་སྤངས་ཏེ་སྟོང་ཉིད་ཀྱི་ངང་ལ་རྩེ་གཅིག་ཏུ་གནས་པར་
བྱའོ༑ །ཞེས་དང་། གླང་རི་ཐང་པས། དེ་དག་ཀུན་ཀྱང་ཆོས་བརྒྱད་ཀྱི། །
རྟོག་པའི་དྲི་མས་མ་སྦགས་པར། །ཞེས་ཆོས་རྣམས་མཐའ་བརྒྱད་གང་
རུང་དུ་གྲུབ་པར་འཛིན་པའི་རྟོག་པའི་དྲི་མས་མ་སྦགས་པར་སྤྲོས་
བྲལ་དུ་བསྒོམ་པར་གསུངས་པ་དང༌། འཆད་ཀ་བས། ཆོས་རྣམས་རྨི་
ལམ་ལྟ་བུར་བསམ། །མ་སྐྱེས་རིག་པའི་གཤིས་ལ་དཔྱད། །གཉེན་པོ་
ཉིད་ཀྱང་རང་སར་གྲོལ། །ལམ་གྱི་ངོ་བོ་ཀུན་གཞིའི་ངང་ལ་བཞག །
ཅེས་ཕྱིའི་ཡུལ། ནང་གི་སེམས། གཉེན་པོའི་བློ་དང་བཅས་སྟོང་ཉིད་དུ་
གཏན་ལ་ཕབ་ནས་དེའི་ངང་ལ་མཉམ་པར་འཇོག་པའི་སྒོ་ནས་དོན་
དམ་བྱང་སེམས་སྒོམ་ཚུལ་གསུངས་སོ། །གཞན་ཡང་རྒྱལ་སྲས་པ་ཉིད་
ཀྱིས༑ ཤེས་བྱའི་གནས་ལུགས་བློ་ལས་འདས་པའི་ཕྱིར། །ཡིན་མིན་ལ་
སོགས་ཡིད་བྱེད་རྣམས་སྤངས་ནས།།སྤྲོས་མེད་ངང་ལ་རྩེ་གཅིག་
གནས་པ་ནི། །དོན་དམ་བྱང་ཆུབ་སེམས་ཀྱི་མཉམ་བཞག་ཡིན། །ཞེས་

དང་༑ སྤྲོས་མེད་ངང་ལ་ཡེངས་མེད་མཉམ་བཞག་བྱ། །ཞེས་སོགས་
གསུངས་ཤིང་དེ་བཞིན་དུ་ཐུགས་དམ་མཛད་དོ། །
གཉིས་པ་ལ་གཉིས། ཆགས་ཡུལ་ལ་བདེན་ཞེན་སྤང་བ། སྡང་ཡུལ་
ལ་བདེན་ཞེན་སྤང་བའོ། །
དང་པོ་ནི།
རྩ་བ། ཡིད་དུ་འོང་བའི་ཡུལ་དང་ཕྲད་པ་ན། །
དབྱར་གྱི་དུས་ཀྱི་འཇའ་ཚོན་ཇི་བཞིན་དུ། །
མཛེས་པར་སྣང་ཡང་བདེན་པར་མེད་ལྟ་ཞིང༌། །
ཞེན་ཆགས་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། ཡིད་དུ་འོང་བའི་ཡུལ་རང་གི་གཉེན་
གྲོགས་སོགས་དང་། གཟུགས་མཛེས་སྒྲ་སྙན་སོགས་དང་། བདེ་སྐྱིད་
དང་བདེ་སྐྱིད་ཅན་སོགས་དང་ཕྲད་པ་ན་དབྱར་གྱི་དུས་ཀྱི་འཇའ་
ཚོན་མཛེས་ཤིང་བཀྲ་བར་སྣང་ཡང་། སྣང་བ་ལྟར་མ་གྲུབ་པ་ཇི་ལྟ་བ་
བཞིན་དུ། ཡིད་དུ་འོང་ཞིང་མཛེས་པར་སྣང་བ་གང་ལ་ཡང་བདེན་
ར་མི་འཛིན་པར་བདེན་མེད་དུ་ལྟ་ཞིང་། འདི་ནི་གཉེན་དང་གྲོགས་
པོ༑ མཛེས་ཤིང་སྡུག་པའོ་སྙམ་དུ་རང་ངོས་ནས་བདེན་གྲུབ་ཏུ་འཛིན་
པའི་བདེན་ཞེན་དང་ཆགས་པ་སྤོང་བ་ནི་རྒྱལ་སྲས་རྣམས་ཀྱིས་
ཆགས་ཡུལ་ལ་བདེན་ཞེན་འགོག་ཚུལ་གྱི་ལག་ལེན་ཡིན་ནོ་ཞེས་པའོ། །
གཉིས་པ་ནི།
རྩ་བ། སྡུག་བསྔལ་སྣ་ཚོགས་རྨི་ལམ་བུ་ཤི་ལྟར། །
འཁྲུལ་སྣང་བདེན་པར་བཟུང་བས་ཨ་ཐང་ཆད། །

དེ་ཕྱིར་མི་མཐུན་རྐྱེན་དང་འཕྲད་པའི་ཚེ། །
འཁྲུལ་པར་བལྟ་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། ཡིད་དུ་མི་འོང་བའི་དགྲ་འདྲེ་སོགས་དང་།
གཟུགས་མི་སྡུག་པ་སྒྲ་མི་སྙན་པ་སོགས་དང༌། སྡུག་བསྔལ་དང་སྡུག་
བསྔལ་ཅན་སོགས་མི་འདོད་པའི་ཡུལ་སྣ་ཚོགས་བློ་ལ་སྣང་བ་ན་རྨི་
ལམ་དུ་བུ་ཤི་བར་རྨིས་ནས་སྡུག་བསྔལ་མྱོང་བར་སྣང་བ་ལྟར། སྡུག་
བསྔལ་སོགས་འཁྲུལ་སྣང་ལ་བདེན་པར་བཟུང་བས་ཨ་ཐང་ཆད་
པའམ༑ ངལ་ཞིང་དུབ་པས་སྡུག་བསྔལ་བར་འགྱུར་བ་དེའི་ཕྱིར་མི་
མཐུན་པའི་རྐྱེན་ཡིད་དུ་མི་འོང་བ་དང་ཕྲད་པའི་ཚེ་དེ་རྣམས་ལ་འདི་
ནི་དགྲའོ། །མི་སྡུག་པའོ་སྙམ་དུ་བདེན་པར་མི་ཞེན་པར། འཁྲུལ་བར་
སྣང་བ་ཙམ་ལས་རང་ངོས་ནས་བདེན་པར་གྲུབ་པ་མེད་དོ་སྙམ་དུ་
བལྟ་བ་ནི་རྒྱལ་སྲས་རྣམས་ཀྱིས་སྡང་ཡུལ་ལ་བདེན་ཞེན་འགོག་ཚུལ་
གྱི་ལག་ལེན་ཡིན་ནོ་ཞེས་པའོ། །དེ་ལྟར་ཚིགས་བཅད་སྔ་ཕྱི་གཉིས་
ཀྱིས་རྗེས་ཐོབ་ཀྱི་སྐབས་སུ་ཆགས་སྡང་སྐྱེ་བའི་ཡུལ་ལ་བདེན་ཞེན་
བཀག་ནས་ནམ་མཁའི་འཇའ་ཚོན་དང་རྨི་ལམ་སྒྱུ་མ་ལྟ་བུར་སྒོམ་
ཚུལ་བསྟན་ལ། དོན་དེ་དག་སླར་བཤད་ན། ཏིང་འཛིན་རྒྱལ་པོ་ལས།
སྒྱུ་མ་བྱེད་པ་དག་གིས་གཟུགས་སྤྲུལ་ཏེ། །རྟ་དང་གླང་པོ་ཤིང་རྟ་སྣ་
ཚོགས་བྱས། །དེ་ལ་ཇི་ལྟར་སྣང་བ་གང་ཡང་མེད། །ཆོས་རྣམས་ཐམས་
ཅད་དེ་བཞིན་ཤེས་པར་གྱིས། །ཇི་ལྟར་བུ་མོ་གཞོན་ནུའི་རྨི་ལམ་ན། །
བུ་ཕོ་བྱུང་ཞིང་ཤི་བ་དེས་མཐོང་ནས། །བྱུང་ནས་དགའ་ཞིང་ཤི་ནས་
མི་དགའ་ལྟར། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །

ཞེས་གཟུགས་སོགས་ཆོས་བདེན་པར་མེད་ཀྱང་སོ་སོར་སྣང་བ་ནི་སྒྱུ་
མའི་རྟ་གླང་དང་རྨི་ལམ་གྱི་སྣང་བ་དང་འདྲ་བར་གསུངས་ལ།
འཇུག་ལས་ཀྱང་། རྨོངས་པས་བདེན་པར་གང་བྱས་འདི། །སྒྱུ་མ་ལས་
ནི་ཁྱད་ཅི་ཡོད། །ཅེས་སོགས་དང༌། དཔེར་ན་རྨི་ལམ་བུ་ཤི་ལ། །དེ་
མེད་སྙམ་པའི་རྣམ་རྟོག་ནི། །དེ་ཡོད་རྣམ་པར་རྟོག་པ་ཡི། །གེགས་ཡིན་
དེ་ཡང་བརྫུན་པ་ཡིན། །ཞེས་སོགས་གསུངས། དེའང་མཉམ་བཞག་གི་
སྐབས་སུ་སྟོང་ཉིད་སྒོམ་པ་ཤུགས་དྲག་ན་རྗེས་ཐོབ་ཀྱི་དུས་སུ་སྣང་བ་
ཐམས་ཅད་སྒྱུ་མ་དང་རྨི་ལམ་ལྟ་བུར་འཆར་བ་ངང་གིས་འོང་ལ། སྤྱོད་
མཉམ་གཞག་གི་རྟོགས་པ་དམན་པ་རྗེས་ཐོབ་སྐབས་ཆེད་དུ་དྲན
འཛིན་བསྟེན་ནས་གང་སྣང་ཐམས་ཅད་སྒྱུ་མ་སོགས་ལྟར་བདེན་པར་
མེད་དོ་སྙམ་དུ་བསྒོམ་དགོས་སོ། །དེར་མ་ཟད་མཉམ་བཞག་ཏུ་སྟོང་
ཉིད་བསྒོམས་པས་རྗེས་ཐོབ་སྐབས་སེམས་ཅན་ལ་སྙིང་རྗེ་དང་ལས་
འབྲས་ལ་ཡིད་ཆེས་རྙེད་ནས་བསོད་ནམས་ཀྱི་ཚོགས་ལ་ངང་གིས་
འཇུག་པ་འོང་ངོ་། །གཞན་ཡང་ངོ་བོས། གང་དུ་ཆགས་སྡང་ཡུལ་བྱུང་
ཚེ༑ །སྒྱུ་མ་སྤྲུལ་པ་བཞིན་དུ་བལྟ། །ཞེས་གསུངས་ལ། པོ་ཏོ་བས་ཀྱང་།
རྗེས་ཐོབ་ལ་རང་སེམས་འཁྲུལ་བའི་རྣམ་རྟོག་ལ་ཇི་ལྟར་སྣང་བའི་
ཆོས་ཐམས་ཅད་རྨི་ལམ་སྒྱུ་མ་ལྟ་བུ་ལ་ཞེན་འཛིན་མེད་པ་སྒྱུ་མ་
མཁན་པོ་ལྟར་སྤྲད་པར་བྱ་ཞེས་དང༌། ཤ་ར་བས། མཉམ་བཞག་ལས་
ལངས་པ་ན་ཤེས་རབ་དང་སྙིང་རྗེ་ཆེན་པོས་ཟིན་པའི་སྦྱིན་པ་ལ་
སོགས་པའི་དགེ་བ་མཐའ་དག་སྒྲུབ་པས་གཙོ་ཆེར་བསོད་ནམས་ཀྱི་
ས་ལ་སློབ་པ་ཡིན་ནོ། །ཞེས་དང་། ཁ་རག་པས། ཆོས་ཀུན་རྨི་ལམ་

སྒྱུ་མ་འདྲ། །བདེན་པའི་དངོས་པོ་ཅི་ཡང་མེད། །མེད་བཞིན་སྣང་བའི་
དངོས་པོ་ལ། །མངོན་པར་ཞེན་པ་མ་ཆེ་ཨཾ། །གནས་ལུགས་དོན་ལ་མ་
གྲུབ་ཀྱང་། །རྨི་ལམ་དུས་ཀྱི་རྒྱུ་འབྲས་ལྟར། །འཁྲུལ་བའི་ལས་འབྲས་མི་
བསླུ་བས། །སྡིག་སྤོངས་དགེ་ལ་འབད་ཅིག་ཨཾ། །ཞེས་གསུངས། གླང་རི་
ཐང་པས། ཆོས་ཀུན་སྒྱུ་མར་ཤེས་པ་ཡིས། །ཞེན་པའི་འཆིང་ལས་གྲོལ་
བར་བྱ། །ཞེས་དང་། རིན་ཆེན་སྒང་པས། དངོས་འཛིན་གྱི་འཆིང་བས་
བཅིངས་པ་ལ། །ཚོགས་གཉིས་ཀྱི་ས་ཆོད་མི་འབྱུང་བས། །སྣང་ལཞེན་
པ་མེད་པའི་ཆོས། །སྒྱུ་མ་ལྟ་བུ་འདི་གལ་རེ་ཆེ། །ཞེས་དང་། འཆད་ཀ་
བས༑ ཐུན་མཚམས་སྒྱུ་མའི་སྐྱེས་བུར་བྱ། །ཞེས་རྗེས་ཐོབ་ཏུ་སྤྱོད་ལམ་
ཅི་བྱེད་ཀྱང་མཉམ་བཞག་གི་ཉམས་དང་མ་བྲལ་བར་སྒྱུ་མའི་སྐྱེས་བུ་
ལྟར་བདེན་མེད་དུ་ཤེས་དགོས་པར་གསུངས་ཏེ་འདི་དག་གིས་རྗེས་
ཐོབ་སྒྱུ་མ་ལྟ་བུའི་སྒོམ་ཚུལ་བསྟན་ཏོ། །གཞན་ཡང་རྒྱལ་སྲས་པ་ཉིད་
ཀྱིས༑ རྗེས་ལ་སྣང་བ་ཐམས་ཅད་སྒྱུ་མ་བཞིན། །སྣང་ཡང་བདེན་པར་
མེད་པར་ཤེས་བྱས་ནས། །ཞེན་མེད་ངང་ལས་གཞན་དོན་བྱེད་པ་ནི། །
དོན་དམ་བྱང་སེམས་རྗེས་ཐོབ་ཉམས་ལེན་ཡིན། །ཞེས་དང་། རྗེས་ལ་
ཀུན་རྫོབ་ཇི་ལྟར་སྣང་བ་འདི། །སྣང་ཡང་བདེན་མེད་ཤེས་པའི་ངང་
ཉིད་ནས། །སྒོ་གསུམ་དགེ་བ་བཅུ་ལ་རབ་འབད་དེ། །ཞེས་སོགས་
གསུངས་ཤིང་། དེ་བཞིན་དུ་ཐུགས་དམ་དུ་མཛད་དོ། །
གསུམ་པ་དེ་དག་གི་བསླབ་བྱར་བསླབ་པ་ལ་ལྔ། ཕ་རོལ་ཏུ་ཕྱིན་པ་
དྲུག་ལ་བསླབ་པ། མདོ་ནས་གསུངས་པའི་ཆོས་བཞི་ལ་བསླབ་པ། ཉོན་
མོངས་པ་སྤོང་ཚུལ་ལ་བསླབ་པ། དྲན་ཤེས་དང་ལྡན་པས་གཞན་དོན་

སྒྲུབ་པ་ལ་བསླབ་པ། དགེ་བ་རྫོགས་བྱང་དུ་བསྔོ་བ་ལ་བསླབ་པའོ། །
དང་པོ་ལ་དྲུག་ལས། དང་པོ་སྦྱིན་པ་ལ་བསླབ་པ་ནི།
རྩ་བ། བྱང་ཆུབ་འདོད་པས་ལུས་ཀྱང་བཏང་དགོས་ན། །
ཕྱི་རོལ་དངོས་པོ་རྣམས་ལ་སྨོས་ཅི་དགོས། །
དེ་ཕྱིར་ལན་དང་རྣམ་སྨིན་མི་རེ་བའི། ། 
སྦྱིན་པ་གཏོང་བ་རྒྱལ་སྲས་ལག་ལེན་ཡིན། །
ཞེས་གསུངས། །དོན་ནི། བྱང་ཆུབ་ཆེན་པོ་རྫོགས་པའི་སངས་རྒྱས་
ཀྱི་གོ་འཕང་འཐོབ་པར་འདོད་པས། སྟོན་པའི་སྐྱེས་རབས་ལས་
གསུངས་པ་ལྟར། ལུས་རིལ་པོའམ་མགོ་དང་ཡན་ལག་སོགས་ཀྱང་
གཞན་དོན་དུ་གྲངས་མེད་པ་བཏང་དགོས་ན། ཕྱི་རོལ་གྱི་ནོར་ལོངས་
སྤྱོད་བུ་དང་ཆུང་མ་སོགས་ཀྱི་དངོས་པོ་རྣམས་གཞན་ལ་གཏོང་
དགོས་པ་སྨོས་ཅི་དགོས། དེའི་ཕྱིར་སྦྱིན་པའི་ཉམས་ལེན་ལ་སློབ་
དགོས་ལ། དེའང་ཚེ་འདིར་ཟས་ནོར་སོགས་ལན་འོང་དུ་རེ་བ་དང་།
ཕྱི་མར་རྣམ་སྨིན་ལོངས་སྤྱོད་ཆེན་པོ་འབྱུང་བ་དོན་དུ་གཉེར་བ་
སོགས་རང་དོན་ལ་མི་རེ་བའི་སྒོ་ནས་སྦྱིན་པ་རྣམ་པ་གསུམ་པོ་དགེ་
རྩ་འབྲས་བུ་དང་བཅས་པ་གཏོང་སེམས་ཁྱད་པར་ཅན་གྱིས་ཟིན་
པས་གཞན་ལ་གཏོང་བ་ནི་རྒྱལ་སྲས་རྣམས་ཀྱིས་སྦྱིན་པའི་ཕར་ཕྱིན་
ལ་སློབ་ཚུལ་གྱི་ལག་ལེན་ཡིན་ནོ་ཞེས་པའོ། །གཞན་ཡང་འཇུག་པ་
ལས༑ གཏོང་བ་སྦྱིན་པའི་ཕ་རོལ་ཕྱིན། །ཞེས་དང༌། སྤྱོད་འཇུག་ལས།
བདོག་པ་ཐམས་ཅད་འབྲས་བཅས་ཏེ། །སྐྱེ་བོ་ཀུན་ལ་གཏོང་སེམས་
ཀྱིས༑ །སྦྱིན་པའི་ཕ་རོལ་ཕྱིན་གསུངས་ཏེ། །ཞེས་པ་ལྟར། གཏོང་བའི་

སེམས་པ་དགེ་བ་དང་། དེས་ཀུན་ནས་བསླང་བའི་ལུས་ངག་གི་ལས་
ནི་སྦྱིན་པའི་ངོ་བོ་ཡིན་ལ། དེའང་ཕྱི་ནང་གི་དངོས་པོ་ཚུལ་བཞིན་དུ་
གཏོང་བ་ཟང་ཟིང་གི་སྦྱིན་པ།མི་དང་མི་མ་ཡིན་དང་འབྱུང་བའི་
འཇིགས་པ་ལས་སེམས་ཅན་རྣམས་སྐྱོབ་པ་མི་འཇིགས་པའི་སྦྱིན་པ།
དམ་པའི་ཆོས་ཕྱིན་ཅི་མ་ལོག་པར་སྟོན་པ་དང་འཇིག་རྟེན་པའི་ལས་
ཀྱི་མཐའ་ཁ་ན་མ་ཐོ་བ་མེད་པ་སློབ་ཅིང་སྟོན་པ་ཆོས་ཀྱི་སྦྱིན་པའོ། ། །
གཏོང་སེམས་སྐྱེད་ཚུལ་ནི། སྤྱོད་འཇུག་ལས། ལུས་དང་དེ་བཞིན་
ལོངས་སྤྱོད་དང་། །ཞེས་སོགས་ལྟར་རོ། །སྤྱོད་པའི་རྟེན་བྱང་ཆུབ་ཀྱི་
སེམས་སྒོམ་པ་དང་བྱང་ཆུབ་ཏུ་སྨོན་ལམ་འདེབས་པ་ནི་གཏོང་བ་
ཐམས་ཅད་ཀྱི་རྩ་བ་དང་མཆོག་ཡིན་པར་གསུངས་ལ། འདི་ཕར་ཕྱིན་
གཞན་ལའང་འདྲའོ། །ཡོངས་སུ་བཟུང་བའི་སྐྱོན་དང་བཏང་བའི་
ཡོན་ཏན་ནི། ཕར་ཕྱིན་བསྡུས་པ་ལས། བཏང་བས་ཉོན་མོངས་ཡོངས་
སུ་འཛིན་མི་འགྱུར། །འཇུངས་པས་འཕགས་པའི་ལམ་མིན་ཉོན་
མོངས་སྐྱེད། །གང་ཞིག་སྦྱིན་པ་དེ་ནི་ལམ་གྱི་མཆོག །དེ་ལས་གཞན་
གྱུར་འཕགས་པའི་ལམ་ངན་གསུངས།
གཞན་ཡང་མང་ངོ་། །ལན་དང་རྣམ་སྨིན་མི་རེ་ཞེས་པ་ནི། །མདོ་རྒྱན་
ལས༑ རེ་བ་མེད་པའི་སྦྱིན་པ་དང་། ཞེས་པའི་དོན་ཏེ་སྦྱིན་པ་ཁྱད་པར་
ཅན་སྒྲུབ་ཚུལ་ལོ། །གཞན་ཡང་ཇོ་བོས། ལོངས་སྤྱོད་གཡོ་བ་འདི་ལ་
སྙིང་པོ་མེད་པས་སྦྱིན་པ་ཡོན་གྱིས་བརྒྱན་པ་ཐོང༌། །ཞེས་དང་། སྦྱིན་
མ་ཆགས་པ་ཡིདགོན་པ་བས་ཀྱང་། སྦྱིན་པའི་ཞེས་སོགས་གསུངས་ཤིང་།
རྩ་བ་འཛིན་ཆགས་མེད་པ་ལ་ཐུག །ཅེས་དང༌། པོ་ཏོ་བས། ཁབ་སྐུད་

སོགས་ཕྲ་མོ་ནས་གཏོང་བ་ལ་བསླབས་པས་གོམས་ནས་གཞུག་དངོས་
པོ་ཅི་ལའང་མ་ཆགས་པར་གཏོང་ནུས་པ་ཡོང་སྟེ་ཞེས་དང་། རྣ་བ་
བཅད་ནས་འཕོང་གི་ལྷན་པ་བྱེད་ཟེར་བ་ལྟར་འོ་སྐོལ་ཡང་ཚུལ་
ཁྲིམས་ཀྱི་བརླ་ཤ་ལ་བཅད་ནས་སྦྱིན་པ་མ་གཏོང་ཞེས་སོགས་དང་།
ཤ་ར་བས། ངས་ནི་ཁྱོད་ལ་གཏོང་བའི་ཕན་ཡོན་མི་བརྗོད་ཀྱི། །འཛིན་
པའི་ཉེས་དམིགས་བརྗོད་ཅེས་གསུངས་ཏེ་དོན་སྔ་མ་ལྟར་དང་། རང་
གི་དགེ་བ་མི་ཉམས་ཤིང་ཚེགས་མེད་དུ་རྙེད་ན་རབ་བྱུང་གིས་ཀྱང་
ཟང་ཟིང་གཏོང་དགོས་པར་གསུངས་སོ།།གཞན་ཡང་རྒྱལ་སྲས་པ་
ཉིད་ཀྱིས། ཚེ་འདིར་ལན་དང་ཕྱི་མར་རྣམ་སྨིན་ལ། །རེ་བ་མེད་པའི་
སྦྱིན་པ་ཐུབ་པས་བསྔགས། །ཞེས་དང༌། སློང་བ་མཐོང་ཚེ་དགའ་བས་
བསྐྱེད་པའི་བཞིན། །འཛུམ་མདངས་གསལ་བས་ཅི་འདོད་ལོངས་སྤྱོད་
དང་༑ །རང་གི་ལུས་དང་སྲོག་དང་ཤ་ཁྲག་ཀྱང༌། །རེ་བ་མེད་པའི་
སེམས་ཀྱིས་གཏོང་བར་ཤོག །ཅེས་སོགས་སྦྱིན་པ་གསུམ་ལ་སློབ་པར་
སྨོན་ལམ་མཛད་ཅིང་། དེ་བཞིན་དུ་ཕྱག་ལེན་ལ་བཏབ་བོ། །
གཉིས་པ་ཚུལ་ཁྲིམས་བསླབ་པ་ནི།
རྩ་བ། ཚུལ་ཁྲིམས་མེད་པར་རང་དོན་མི་འགྲུབ་ན། ། 
གཞན་དོན་སྒྲུབ་པར་འདོད་པ་གད་མོའི་གནས།
དེ་ཕྱིར་སྲིད་པའི་འདུན་པ་མེད་པ་ཡིས། །
ཚུལ་ཁྲིམས་སྲུང་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། ཁས་བླངས་པའི་ཚུལ་ཁྲིམས་རྣམ་པར་
དག་པ་བསྲུང་བ་མེད་པར་ནི་རང་དོན་དུ་མཐོ་རིས་ཙམ་ཡང་མི་

འགྲུབ་པར་ངན་འགྲོར་འགྲོ་བ་ཡིན་ན། གཞན་དོན་དུ་རྫོགས་བྱང་
སྒྲུབ་པར་འདོད་པ་གད་མོའི་གནས་ཡིན་ལ། དེའི་ཕྱིར་སྲིད་པའི་
འདུན་པའམ་སྲིད་པ་ལ་ཆགས་ནས་ལྷ་མི་སོགས་མངོན་མཐོའི་རྟེན་
དོན་དུ་གཉེར་བ་དང་ཅུང་ཟད་འདྲེས་པ་མེད་པ་དང་། གཞན་དོན་
དུ་རྫོགས་བྱང་སྒྲུབ་པའི་ཆེད་དུ་དམིགས་པའི་བློ་ཡིས་ཚུལ་ཁྲིམས་
རྣམ་པ་གསུམ་ལེགས་པར་སྲུང་བ་ནི་རྒྱལ་སྲས་རྣམས་ཀྱིས་ཚུལ་
ཁྲིམས་ཀྱི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ་ཞེས་པའོ།
གཞན་ཡང་རིན་ཆེན་ཕྲེང་བ་ལས། ཚུལ་ཁྲིམས་གཞན་ཕན་བྱ་བའོ། །
ཞེས་དང༌། སྤྱོད་འཇུག་ལས། སྤོང་བའི་སེམས་ནི་ཐོབ་པ་ལ། །ཚུལ་
མས་ཕ་རོལ་ཕྱིན་པར་བཤད། །ཅེས་པ་ལྟར། གཞན་གནོད་གཞིར་
བཅས་ལས་ཡིད་ཕྱིར་ལོག་པའི་སྤོང་སེམས་ནི་ཚུལ་ཁྲིམས་ཀྱི་ངོ་བོ་
ཡིན་ལ། དེའང་བཅས་རང་གི་ཁ་ན་མ་ཐོ་བ་མཐའ་དག་གམ་ཅི་
རིགས་སྤོང་བའི་སྡོམ་པ་ནི་སྡོམ་པའི་ཚུལ་ཁྲིམས་དང་། ཕྱིན་དྲུག་
སོགས་དགེ་ཆོས་རང་རྒྱུད་ལ་མ་སྐྱེས་པའི་སྐྱེད་པ་དང༌། སྐྱེས་ཟིན་མི་
ཉམས་ཤིང་གོང་དུ་སྤེལ་བ་ནི་དགེ་བ་ཆོས་སྡུད་ཀྱི་ཚུལ་ཁྲིམས་དང་།
སེམས་ཅན་རྣམས་ཀྱི་འདི་ཕྱིའི་དོན་ཁ་ན་མ་ཐོ་བ་མེད་པ་ཇི་ལྟར་
རིགས་པ་སྒྲུབ་པ་ནི་སེམས་ཅན་དོན་བྱེད་ཀྱི་ཚུལ་ཁྲིམས་སོ། །ཚུལ་
ཁྲིམས་ཀྱི་ངོ་བོ་སློང་སེམས་སུ་བཞག་པ་ནི་སྡོམ་པའི་ཚུལ་ཁྲིམས་ཀྱི་
དབང་དུ་བྱས་ལ། དེའི་གཙོ་བོ་ནི། རང་བཞིན་གྱི་ཁ་ན་མ་ཐོ་བ་རྣམས་
སྤོང་བ་ཡིན་ལ། དེའི་ནང་ནས་ཀྱང་མི་དགེ་བཅུ་སྤོང་ཡིན་པས་དེ་
དག་ལ་ཀུན་སློང་ཙམ་ཡང་མི་རྒྱུ་བར་ཡང་དག་པར་སྡོམ་པ་དགོས་

སོ༑ །འདིར་སྨོན་འཇུག་གི་བསླབ་བྱ་རྣམས་དང་། རྩ་བ་དང་ཡན་ལག་
གི་ལྟུང་བའི་ངོས་འཛིན་སོགས་ནི་མ་སྤྲོས་སོ། །ཚུལ་ཁྲིམས་ཉམས་པའི་
ཉེས་པ་ནི། ཡུམ་ལས། ཚུལ་ཁྲིམས་ངན་པས་ནི་རང་གི་དོན་ཡང་བྱ་
བར་མི་ནུས་ན་གཞན་གྱི་དོན་ལྟ་ཅི་སྨོས། ཚུལ་ཁྲིམས་ངན་པའི་རྣམ་
པར་སྨིན་པ་ནི་སེམས་ཅན་དམྱལ་བའམ། བྱོལ་སོང་གི་སྐྱེ་གནས་སམ།
གཤིན་རྗེའི་འཇིག་རྟེན་ཡིན་ཏེ། ཞེས་སོགས་དང་། ཕར་བསྡུས་ལས།
ཚུལ་ཁྲིམས་ཉམས་པས་རང་དོན་མི་ནུས་ན། །གཞན་དོན་ཚུལ་ལ་མཐུ་
ཡོད་ག་ལས་འོང་། །ཞེས་སོགས་མང་ལ། བསྲུངས་པའི་ཕན་ཡོན་ནི།
བཤེས་སྤྲིང་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་
ཀུན་གྱི་གཞི་རྟེན་ལགས་པར་གསུངས། །ཞེས་གསུངས་ལ། གཞན་ཡང་
ཤིན་ཏུ་མང་ངོ་། །སྲིད་པའི་འདུན་པ་མེད་ཅེས་པ་ནི། རྒྱན་ལས། ཡང་
སྲིད་མི་འདོད་ཚུལ་ཁྲིམས་དང་།།ཞེས་པའི་དོན་ཏེ་ཐར་པ་དང་
ཐམས་ཅད་མཁྱེན་པའི་རྒྱུར་འགྱུར་བའི་ཚུལ་ཁྲིམས་ཁྱད་པར་ཅན་
སྒྲུབ་ཚུལ་ལོ། གཞན་ཡང་ཇོ་བས།ཚེ་འདིར་མཛེས་ཤིང་ཕྱི་མར་བདེ་
བས་རྟག་ཏུ་ཚུལ་ཁྲིམས་རྣམ་དག་སྲུངས། །ཞེས་དང༌། ཡོན་ཏན་མ་
ལུས་འབྱུང་བའི་གཞི། །སྤང་བླང་དོན་གཉེར་ཚུལ་ཁྲིམས་སྲུངས། །ཞེས་
དང་༑ ཚུལ་ཁྲིམས་ཀྱི་མཆོག་སེམས་ཞི་བ་ཡིན་གསུངས། དགོན་པ་བས་
ཀྱང་༑ ཚུལ་ཁྲིམས་ཀྱི་རྩ་བ་གྲོགས་བཟང་པོ་བསྟེན་པ་ལ་ཐུག །ཅེས་
དང་༑ པོ་ཏོ་བས། ཡོན་ཏན་ཐམས་ཅད་ཀྱི་གཞི་མ་སྡོམ་པའི་ཚུལ་
ཁྲིམས་དང་དམ་ཚིག་ཡིན་པས་དེ་དག་མི་ལྡན་ཞིང་མ་དག་ན་ཡོན་
ཏན་དང་དངོས་གྲུབ་ཐམས་ཅད་ཀྱི་བར་ཆད་དུ་འགྲོ་ཞེས་དང་། ཚུལ་

ཁྲིམས་དག་པར་བྱེད་པ་ལ་དུས་གསུམ་གྱི་འདོད་པ་མ་ཆགས་པ
དགོས་ཞེས་དང་། ཁ་རག་པས། དལ་འབྱོར་མི་ལུས་ཐོབ་པའི་རྒྱུ། །
ཚུལ་ཁྲིམས་བསླབ་པ་རིན་པོ་ཆེ། །རང་གི་རྒྱུད་ལ་ཐུབ་ཚོད་ཀྱིས། །དྲི་
མེད་གཙང་མ་སྲུངས་ཤིག་ཨཾ། །ཞེས་དང༌། བྱ་ཡུལ་བས། ཐར་པ་དང་
ཐམས་ཅད་མཁྱེན་པའི་ལམ་གྱི་གཞི་རྟེན་ཡིན་པས་ཚུལ་ཁྲིམས་རྣམ་
དག་སྲུངས་ཞེས་དང་། ཁམས་ལུང་པས། མུ་གེ་བྱུང་ཙ་ན་ཐམས་ཅད་
ནས་ཀྱི་སྟེང་དུ་འོང་། དེ་བཞིན་དུ་ཐམས་ཅད་ཚུལ་ཁྲིམས་ཀྱི་སྟེང་དུ་
ཀོར་ཀོར་འོང་བས་འདི་ལ་འབུངས་ཤིག །ཚུལ་ཁྲིམས་དག་པའང་
ལས་འབྲས་མ་བསམས་པར་མི་འོང་བས་དེས་ན་འདི་སེམས་པ་མན་
ངག་ཡིན། ཞེས་དང་། ཤ་ར་བས། སྤྱིར་ཡག་ཉེས་ཅི་བྱུང་ཡང་ཆོས་ལ་
བརྟེན་པ། དེའི་ནང་ནས་འདུལ་བ་ནས་ཇི་ལྟར་འབྱུང་བ་ལ་བརྟེན་ན་
ལྡབ་ཀྱང་མི་དགོས། ཞེ་གཙང་བ། བརྟག་ཐུབ་པ། ཉམས་དགའ་བ།
མཐར་བཟང་བ་ཡིན་གསུངས། ལུང་འདི་དག་གིས། ཚུལ་ཁྲིམས་ཡོན་
ཏན་ཐམས་ཅད་ཀྱི་རྩ་བ་ཡིན་པ་དང་།ཚུལ་ཁྲིམས་དག་པ་འོང་བའི་
ཆེད་དུ་གྲོགས་བཟང་བསྟེན་པ། འདོད་པ་སྤོང་བ། ལས་འབྲས་བསམ་
འདུལ་བ་ལྟར་སྤང་བླང་ཕྲ་ཞིབ་དགོས་པ་སོགས་བསྟན་ཏོ། །
པ༑
གཞན་ཡང་རྒྱལ་སྲས་པ་ཉིད་ཀྱིས། ཁྲིམས་ནི་ཡོན་ཏན་ཀུན་གྱི་གཞི་
ཡིན་པས། །གཞན་ལ་གནོད་པ་དུག་བཞིན་སྤང་བར་གྱིས། །ཞེས་དང་།
བདེ་གཤེགས་བསླབ་པ་སྲོག་བས་གཅེས་རྟོགས་ནས། །དྲན་ཤེས་བག་
ཡོད་ལྡན་པས་སྐད་ཅིག་ཀྱང༌། །ཉེས་ལྟུང་དྲི་མས་མ་གོས་ཚུལ་ཁྲིམས་
ལ༑ །བདག་ཉིད་གནས་ཤིང་གཞན་ཡང་འགོད་པར་ཤོག །ཅེས་སོགས་

ཚུལ་ཁྲིམས་གསུམ་ལ་སློབ་པར་སྨོན་ཞིང༌། དེ་བཞིན་དུ་ཕྱག་ལེན་ལ་
བཏབ་བོ། །
གསུམ་པ་བཟོད་པ་ལ་བསླབ་པ་ནི།
རྩ་བ། དགེ་བའི་ལོངས་སྤྱོད་འདོད་པའི་རྒྱལ་སྲས་ལ། །
གནོད་བྱེད་ཐམས་ཅན་རིན་ཆེན་གཏེར་དང་མཚུངས། །
དེ་ཕྱིར་ཀུན་ལ་ཞེ་འགྲས་མེད་པ་ཡི། །
བཟོད་པ་སྒོམ་པ་རྒྱལ་སྲས་ལག་ལེན་ཡིན།
ཞེས་གསུངས། དོན་ནི། དཀའ་ཐུབ་ཐམས་ཅད་ཀྱི་མཆོག་བཟོད་
པ་བསྒོམས་པའི་དགེ་བའི་ལོངས་སྤྱོད་རྒྱ་ཆེན་པོ་ལ་སྤྱོད་པར་འདོད་
པའི་རྒྱལ་བའི་སྲས་པོ་རྣམས་ལ་སྡུག་བསྔལ་དང་དགྲ་སོགས་གནོད་
པ་བྱེད་པ་གང་བྱུང་བ་དེ་ཐམས་ཅད་ནི། རྙེད་པར་དཀའ་བའི་ཡིད་
བཞིན་གྱི་ནོར་བུ་རིན་པོ་ཆེ་རིན་ཐང་ཆེན་པོའི་གཏེར་ཟད་མི་ཤེས་པ་
ཁྱིམ་ནས་རྡོལ་བ་དང་མཚུངས་ལ། དེའི་ཕྱིར་གནོད་བྱེད་ཀུན་ལ་ཞེ་
འགྲས་པའམ་ཁོང་ཁྲོ་བའི་བསམ་པ་ཅུང་ཟད་ཙམ་མེད་པ་ཡི་སྒོ་ནས་
བཟོད་པ་རྣམ་པ་གསུམ་སྒོམ་པར་བྱེད་པ་ནི་རྒྱལ་སྲས་རྣམས་ཀྱིས་
བཟོད་པའི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ། །ཞེས་པའོ། །
གཞན་ཡང་མདོ་སྡེའི་རྒྱན་ལས། མི་མཇེད་ཇི་མི་སྙམ་ཤེས་དང་། །ཞེས་
དང་།༑ རིན་ཆེན་ཕྲེང་བ་ལས། བཟོད་པ་ཁྲོ་བ་སྤངས་པའོ། །ཞེས་པ་
ལྟར༑ གནོད་བྱེད་ལ་ཇི་མི་སྙམ་པ་དང༌། སྡུག་བསྔལ་བྱུང་བ་དང་དུ་
ལེན་པ་དང་། ཆོས་ལ་ངེས་པར་སེམས་པ་ལ་མོས་པ་ཤིན་ཏུ་གནས་པ་
ནི་བཟོད་པའི་ངོ་བོ་ཡིན་ལ། དེའང་གནོད་བྱེད་ལ་སེམས་མི་འཁྲུགས་

པ་ནི་གནོད་བྱེད་ལ་ཇི་མི་སྙམ་པའི་བཟོད་པ། སྡུག་བསྔལ་བྱུང་བ་ན་
དེས་སེམས་མི་འཁྲུགས་ཤིང་མི་ཞུམ་པ་ནི་སྡུག་བསྔལ་དང་ལེན་གྱི་
བཟོད་པ། དཀོན་མཆོག་གི་ཡོན་ཏན་དང་བདག་མེད་པའི་དོན་
སོགས་ཇི་ལྟར་ཡིན་པ་ལ་ངེས་པ་རྙེད་ནས་མི་མཐུན་པ་མེད་པར
ཡང་སེམས་པ་ནི་ཆོས་ལ་ངེས་སེམས་ཀྱི་བཟོད་པའོ། །ཁྲོ་བའི་སྐྱོན་ལ།
མ་མཐོང་བའི་ཉེས་པ་ནི། བྱང་ཆུབ་སེམས་དཔའི་སྡེ་སྣོད་ལས། ཁོང་
ཁྲོ་བ་ཞེས་བྱ་བ་ནི་བསྐལ་པ་བརྒྱ་སྟོང་དུ་བསགས་པའི་དགེ་བའི་རྩ་
བ་འཇོམས་པའོ། །ཞེས་དང་། སྤྱོད་འཇུག་ལས་ཀྱང་། བསྐལ་པ་སྟོང་
དུ་བསགས་པ་ཡི། །ཞེས་སོགས་གསུངས། མཐོང་ཆོས་ཀྱི་ཉེས་པའང་།
དེ་ཉིད་ལས། ཞེ་སྡང་ཟུག་རྔུའི་སེམས་འཆང་ན། །ཡིད་ནི་ཞི་བ་ཉམས་
མི་མྱོང་། །ཞེས་སོགས་ལྟར་ཚེ་འདིར་ཡིད་ཉེར་ཞི་མི་མྱོང་བ་སོགས་སོ༎
བཟོད་པའི་ཕན་ཡོན་ཡང་། སྔ་མ་ལས། གང་ཞིག་བསྒྲིམས་ཏེ་ཁྲོ་
འཇོམས་པ། །དེ་ནི་འདི་དང་གཞན་དུ་བདེ། །ཞེས་པ་ལྟར་འདི་ཕྱི་ཀུན་
ཏུ་བདེ་ཞིང་ངན་འགྲོར་མི་འགྲོ་བ་དང་མཐོ་རིས་དང་ཐར་པ་ཐོབ་པ་
སོགས་གནས་སྐབས་དང་མཐར་ཐུག་གི་ཕན་ཡོན་མང་ངོ་། །འདིར་རྩ་
ཚིག་གིས་གཙོ་བོར་དངོས་སུ་བསྟན་པ་ལྟར་གནོད་བྱེད་ལ་མི་ཁྲོ་བར་
མ་ཟད། རིན་པོ་ཆེའི་གཏེར་རྙེད་པ་ལྟར་དགའ་བར་བྱ་རིགས་པ་ནི།
སྤྱོད་འཇུག་ལས། འདི་ལྟར་ཕར་གནོད་མ་བྱས་ན། །འགའ་ཡང་གནོད་
པ་མི་བྱེད་དོ། །དེ་བས་ངལ་བས་མ་བསྒྲུབས་པའི། །ཁྱིམ་དུ་གཏེར་ནི་
བྱུང་བ་ལྟར། །ཞེས་སོགས་ལྟར་ཤེས་པར་བྱའོ། །སྔར་བཤད་པའི་རྐྱེན་
ངན་ལམ་དུ་ཁྱེར་ཚུལ་ཐམས་ཅད་བཟོད་པའི་ཉམས་ལེན་འདིར་

འདུས་སོ། །ཀུན་ལ་ཞེ་འགྲས་མེད་ཅེས་པ་ནི། རྒྱན་ལས། ཐམས་ཅད་
ལ་ནི་བཟོད་པ་དང་། །ཞེས་པའི་དོན་ཏེ། གནོད་བྱེད་སྡུག་བསྔལ་སོཊ་
ཐམས་ཅད་ལ་བཟོད་པའི་བཟོད་པ་ཁྱད་པར་ཅན་སྒྲུབ་ཚུལ་ལོ། །
གཞན་ཡང་ཇོ་བོས། · སྙིགས་མའི་དུས་ན་ཞེ་སྡང་བདོ་བས་ཁྲོ་མེད་
བཟོད་པའི་གོ་ཆ་གྱོན། །ཞེས་དང༌། བཟོད་པའི་མཆོག་དམན་ཆ་
འཛིན་པ་ཡིན་གསུངས། ཞུ་ལན་དུའང་། ཇོ་བོ། གནོད་པ་སྐྱེལ་ན་ཅི་
ཙུག་བྱ། །འབྲོམ། ལན་དུ་ཁྲོ་གཏུམ་ཟློག་མ་བྱེད། །ཇོ་བོ། གསོད་པ་བྱུང་
ན་ཅི་ཙུག་བྱ །འབྲོམ། · སྲོག་ལན་ཡིན་པར་ཤེས་པར་བྱ། །ཞེས་གསུངས།
དགོན་པ་བས་ཀྱང་། བཟོད་པའི་རྩ་བ་དམན་ཆ་འཛིན་པ་ལ་ཐུག་
གསུངས༑ སྤྱན་སྔ་བས། བཟོད་པ་མེད་ན་ཚུར་གནོད་པ་བྱེད་པ་ལ་
ཕར་ལན་བྱེད་དུ་འགྲོ། དེ་བྱས་ཙ་ན་གནོད་པ་ལས་ལོག་པ་མེད། དེ་ཙ་
ན་ཕན་འདོགས་པ་མེད། དེས་ན་ཆོས་མགོ་འདོན་པ་བཟོད་པ་དགོས་
གསུངས༑ པོ་ཏོ་བས། གནོད་པ་བག་ཙམ་བྱུང་ན་བཟོད་པ་མི་སྒོམ་
པར་འདིས་བསྟན་པ་རྩ་བ་ནས་བཤིག་ཟེར་བྲུབ་བྱེད། དེས་སྡོམ་པ་
གཏོང་བ་ཡིན་པས་བསྟན་པ་རྩ་བ་ནས་དེས་བཤིག་པ་ཡིན། སྤྱིའི་
བསྟན་པ་འོ་ཅག་ལ་མེད། རང་གི་སྡོམ་པ་ཤོར་ན་དགོས་ནུབ་ཡིན་
གསུངས༑ ཁ་རག་པས། དགེ་རྩ་རྩད་ནས་འཇོམས་པར་བྱེད་པ་ཞེ་སྡང་
ཡིན་པས་ཞེ་སྡང་སྐྱོན་དུ་མི་ལྟ་ན་གོལ། ཞེས་དང༌། འཆད་ཁ་བས།
གཞུང་བཟང་པོ་མ་བསྟེན། འཕྲང་མ་སྒུག །ཅེས་གཞན་གནོད་ལ་
འཁོན་དུ་འཛིན་པ་དང་། གནོད་ལན་འཁྱོལ་བའི་འཕྲང་བྱུང་དུས་
གནོད་པ་བྱེད་པ་སྤང་དགོས་པར་གསུངས་སོ། །གཞན་ཡང་རྒྱལ་སྲས་

པ་ཉིད་ཀྱིས། ཁོང་ཁྲོའི་དགྲ་ཡིས་འདི་ཕྱིའི་དཔལ་འཕྲོག་པའི། །བཟོད་
པའི་དམག་དཔུང་ཆེན་པོ་ཤིན་ཏུ་གཅེས། །ཞེས་དང༌། རང་རྒྱུད་གྱོང་
པོ་ཐུལ་ན་དཔའ་བོའི་མཐར་ཐུག་ཡིན། །ཁོང་ཁྲོའི་དགྲ་བོ་ཐུལ་ན་
རྒྱལ་བའི་མཐར་ཐུག་ཡིན། །ཞེས་དང༌། ཞེ་སྡང་མེ་འབར་སྐྱེ་བོས་མེ་
མདག་གིས། ། །ཞེས་སོགས་བཟོད་པ་གསུམ་ལ་སློབ་པར་སྨོན་ལམ་
མཛད་ཅིང་། དེ་བཞིན་དུ་ཐུགས་ཉམས་སུ་བཞེས་སོ། །
བཞི་པ་བརྩོན་འགྲུས་ལ་བསླབ་པ་ནི།
རྩ་བ། རང་དོན་འབའ་ཞིག་སྒྲུབ་པའི་ཉན་རང་ཡང༌། །
མགོ་ལ་མེ་ཤོར་བཟློག་ལྟར་བརྩོན་མཐོང་ན། །
འགྲོ་ཀུན་དོན་དུ་ཡོན་ཏན་འབྱུང་གནས་ཀྱི། །
བརྩོན་འགྲུས་རྩོམ་པ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། རང་གཅིག་པུའི་དོན་འབའ་ཞིག་གམ་ཁོ་
ནའི་ཕྱིར་ཞི་བདེ་ཙམ་སྒྲུབ་པར་འདོད་པའི་ཉན་ཐོས་དང་རང་རྒྱལ་
ཡང་ལམ་ལ་སློབ་པའི་ཚེ་མགོ་དང་གོས་ལ་མེ་ཤོར་བ་ན་མྱུར་བར་དེ་
ཟློག་པ་ལ་འཇུག་པ་ལྟར་གྱི་བརྩོན་འགྲུས་ཤུགས་དྲག་རྩོམ་བྱར་བྱེད་
པ་མཐོང་ན། འགྲོ་བ་ཀུན་གྱི་དོན་དུ་བྱང་ཆུབ་མཆོག་ཏུ་སེམས་བསྐྱེད་
ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་བྱ་དཀའ་བ་དུ་མ་ལ་སློབ་པ་ན་
ཡོན་ཏན་ཐམས་ཅད་འབྱུང་བའི་གནས་ཀྱི་བརྩོན་འགྲུས་རྒྱ་ཆེན་པོ་
རྩོམ་དགོས་པ་ལྟ་ཅི་སྨོས་པ་དེའི་ཕྱིར་ན། རྫོགས་བྱང་སྒྲུབ་པའི་དོན་
དུ་བརྩོན་འགྲུས་རྣམ་པ་གསུམ་ལ་སློབ་པར་བྱེད་པ་ནི་རྒྱལ་སྲས་
རྣམས་ཀྱིས་བརྩོན་འགྲུས་ཀྱི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་

ནོ་ཞེས་པའོ། །གཞན་ཡང་རིན་ཆེན་ཕྲེང་བ་ལས། བརྩོན་འགྲུས་དགེ་
ལ་སྤྲོ་བ་ཉིད། །ཅེས་དང་། སྤྱོད་འཇུག་ལས་ཀྱང་། བརྩོན་གང་དགེ་ལ་
སྤྲོ་བའོ། །ཞེས་པ་ལྟར། དམིགས་པ་དགེ་བ་ལ་དམིགས་ནས་རྣམ་པར་
མངོན་པར་སྤྲོ་བ་ནི་བརྩོན་འགྲུས་ཀྱི་ངོ་བོ་ཡིན་ལ། དེའང་བྱང་སེམས་
རྣམས་བརྩོན་འགྲུས་རྩོམ་པ་ལ་འཇུག་པ་ན་སྤྲོ་བ་སྔོན་དུ་འགྲོ་བའི་སྒོ་
ནས་སྙིང་སྟོབས་ཀྱི་གོ་ཆ་ཆེན་པོ་གྱོན་པར་བྱེད་པ་ནི་གོ་ཆའི་བརྩོན་
འགྲུས༑ ཕྱིན་དྲུག་སོགས་དགེ་བ་ཡང་དག་པར་འགྲུབ་པར་བྱ་བའི་
ཕྱིར་དེ་ལ་སྦྱོར་བ་ནི་དགེ་བ་ཆོས་སྡུད་ཀྱི་བརྩོན་འགྲུས། སེམས་ཅན་
གྱི་དོན་ཁ་ན་མ་ཐོ་བ་མེད་པ་སྒྲུབ་པ་ལ་ཇི་ལྟར་རིགས་པར་འཇུག་པ་
ནི་སེམས་ཅན་དོན་བྱེད་ཀྱི་བརྩོན་འགྲུས་སོ། །མདོ་རྒྱན་དང་ཀུན་
བ ཏུས་ལས་བརྩོན་འགྲུས་ཀྱི་དབྱེ་བ་ལྔ་བཤད་དོ། །བརྩོན་འགྲུས་མ་
བརྩམས་པའི་ཉེས་པ་ནི། དྲན་པ་ཉེར་གཞག་ལས། ཉོན་མོངས་རྣམས་
ཀྱི་གཞི་གཅིག་ནི། །ལེ་ལོ་ཡིན་ཏེ་གང་ལ་ཡོད། །གང་ལ་ལེ་ལོ་གཅིག་
ཡོད་པ། །དེ་ལ་ཆོས་ཀུན་མེད་པ་ཡིན། །ཞེས་པ་ལྟར་བརྩོན་འགྲུས་མེད་
ན་ལེ་ལོའི་དབང་དུ་སོང་ནས་དཀར་ཆོས་ཀྱིས་ཕོངས་པ་འདི་ཕྱིའི་
དོན་ཐམས་ཅད་ལས་ཉམས་པར་འགྱུར་རོ། །བརྩོན་འགྲུས་ཀྱི་ཕན་
ཡོན་ནི། མདོ་རྒྱན་ལས། དགེ་བའི་ཚོགས་ཀྱི་ནང་ན་བརྩོན་འགྲུས་
མཆོག །འདི་ལྟར་དེ་ལ་བརྟེན་ནས་དེ་རྗེས་ཐོབ། །ཞེས་སོགས་མང་དུ་
གསུངས་ལ། འཇུག་པ་ལས་ཀྱང་། ཡོན་ཏན་མ་ལུས་བརྩོན་འགྲུས་རྗེས་
འགྲོ་ཞིང༌། །ཞེས་སོགས་དང་། སྤྱོད་འཇུག་ལས། འདི་ལྟར་བརྩོན་ལ་
བྱང་ཆུབ་གནས། །ཞེས་སོགས་མང་ངོ་། །རང་དོན་ཙམ་སྒྲུབ་པའི་ཉན་

རང་རྣམས་ཀྱིས་ཀྱང་བརྩོན་འགྲུས་ཤུགས་དྲག་རྩོམ་དགོས་ན་བྱང་
སེམས་རྣམས་ཀྱིས་དེ་བས་བརྒྱ་འགྱུར་གྱི་བརྩོན་འགྲུས་རྩོམ་རིགས་པ་
ནི༑ མདོ་རྒྱན་ལས། མགོ་ལ་སེམས་ཅན་ཁུར་ཆེར་ཁྱེར་བ་ཡི། །སེམས་
དཔའ་མཆོག་དེ་དལ་གྱིས་འགྲོ་མི་མཛེས། །བདག་གཞན་སྣ་ཚོགས་
འཆིང་བས་རབ་བཅིངས་པས། །བརྩོན་པ་བརྒྱ་འགྱུར་དུ་ནི་བྱ་བའི་
རིགས༑ །ཞེས་སོ། །ཡོན་ཏན་འབྱུང་གནས་ཞེས་པ་ནི། རྒྱན་ལས། ཡོན་
ཏན་ཀུན་འབྱུང་བརྩོན་འགྲུས་དང་། །ཞེས་པའི་དོན་ཏེ། འཇིག་རྟེན་
དང་འཇིག་རྟེན་ལས་འདས་པའི་ཡོན་ཏན་འབྱུང་བའི་བརྩོན་འགྲུས་
ཁྱད་པར་ཅན་སྒྲུབ་ཚུལ་ལོ། །གཞན་ཡང་ཇོ་བོས། ལེ་ལོའི་དབང་གིས་
ད་དུང་ལུས་པས་སྒྲུབ་པའི་བརྩོན་འགྲུས་མེ་ལྟར་སྦོར། ཞེས་དང་།
དཔའ་བོ་རྣམས་ལ་དགྲས་མི་ཚུགས། །བརྩོན་འགྲུས་ཅན་ལ་བར་ཆད་
རྡུགས༑ །ཞེས་དང་། བརྩོན་འགྲུས་ཀྱི་མཆོག་བྱ་བ་ཐོངས་པ་ཡིན། །
ཞེས་གསུངས། དགོན་པ་བས་ཀྱང་། བརྩོན་འགྲུས་ཀྱི་རྩ་བ་འཆི་བ་
སྒོམ་པ་ལ་ཐུག །ཅེས་དང༌།པོ་ཏོ་བས། འོ་སྐོལ་སོ་སོ་སྐྱེ་བོས་སངས་
རྒྱས་སྒྲུབ་པ་ལ། སངས་རྒྱས་མ་ཐོབ་ཀྱི་བར་དུ་བརྩོན་འགྲུས་ཡུན་རིང་
བ༑ བརྩོན་འགྲུས་དར་དྲག་པ། བརྩོན་འགྲུས་བར་མ་ཆད་པ་ཞིག་གིས་
སྒྲུབ་དགོས་ཞེས་དང་། མི་རྟག་པ་རྒྱུད་ལ་སྐྱེས་ན་དང་པོ་གོ་ཆའི་
བརྩོན་འགྲུས་རྩོམ་པའི་རྒྱུ་བྱེད་པ་སོགས་ཀྱང་གསུངས་ལ། ཁ་རག་
པས༑ བརྩོན་འགྲུས་མེད་པ་ལ་ཡོན་ཏན་གྱི་རྣམ་པ་གང་ཡང་མི་འབྱུང་
བས་འཆི་བ་མི་རྟག་པ་སྒོམ་ལ་ལེ་ལོ་སྤང་ཞེས་གསུངས། ལུང་འདི་
དག་གིས་བརྩོན་འགྲུས་རྩོམ་དགོས་པ་དང་། དེ་ལ་ཚེ་འདིའི་བྱ་བ་

བློས་ཐོངས་དགོས་པ་དང་། དེ་ལ་འཆི་བ་དྲན་དགོས་པ་སོགས་མགྲིན་
གཅིག་ཏུ་གསུངས་སོ། །གཞན་ཡང་རྒྱལ་སྲས་པ་ཉིད་ཀྱིས། ལེ་ལོས་
རང་གཞན་དོན་གཉིས་མི་འགྲུབ་པས། །ལས་གཞན་སྤངས་ཏེ་དགེ་ལ་
འབད་པར་བྱ།།ཞེས་དང༌། དགེ་བའི་ཆོས་རྣམས་ཇི་སྙེད་བརྩོན་
འགྲུས་ལ། །ལྟོས་ཕྱིར་རང་གཞན་ཕན་བདེ་སྒྲུབ་འདོད་པས། །དུས་
རྣམས་ཀུན་ཏུ་གཡེལ་བ་མེད་པར་ནི། །བརྩོན་འགྲུས་སྲོག་བཞིན་
གཅེས་པར་བཟུང་བར་བྱ། །ཞེས་དང་། བདག་གིས་མཐའ་ཡས་སེམས་
ཅན་མ་ལུས་པ། །ཞེས་སོགས་བརྩོན་འགྲུས་གསུམ་ལ་སློབ་པར་ཐུགས་
སྨོན་གནང་ཞིང་། ཕྱག་ལེན་ལའང་བསྟར་བར་མཛད་དོ། །
ལྔ་པ་བསམ་གཏན་ལ་བསླབ་པ་ནི།
རྩ་བ། ཞི་གནས་རབ་ཏུ་ལྡན་པའི་ལྷག་མཐོང་གིས། །
ཉོན་མོངས་རྣམ་པར་འཇོམས་པར་ཤེས་བྱས་ནས། །
གཟུགས་མེད་བཞི་ལས་ཡང་དག་འདས་པ་ཡི། །
བསམ་གཏན་སྒོམ་པ་རྒྱལ་སྲས་ལག་ལེན་ཡིན། །
ཞེས་གསུངས། །དོན་ནི། དགེ་བའི་དམིགས་པ་ལ་རྩེ་གཅིག་ཏུ་
གནས་པའི་ཞི་གནས་རབ་ཏུ་གྱུར་པ་མཚན་ཉིད་དང་ལྡན་པ་ལ་
བརྟེན་པའི་སྟོང་ཉིད་རྟོགས་པའི་ལྷག་མཐོང་གིས་འཁོར་བའི་རྩ་བར་
གྱུར་པའི་མ་རིག་པ་སོགས་ཉོན་མོངས་པ་རྣམས་དྲུང་ནས་འབྱིན་
པའི་ཚུལ་གྱིས་རྣམ་པར་འཇོམས་པར་ཤེས་པར་བྱས་ནས། ཞི་གནས་
ཤས་ཆེ་བ་གཟུགས་མེད་བཞི་ལྟ་བུའི་འཇིག་རྟེན་པའི་སྙོམས་འཇུག་
ལས་ཡང་ངག་དག་པར་འདས་པ་སྲིད་མཐའ་འགོག་པའི་ལྷག་མཐོང་དང་

ཞི་མཐའ་འགོག་པའི་སྙིང་རྗེ་ཆེན་པོ་སོགས་གྲོགས་ཁྱད་པར་ཅན་
དང་ལྡན་པ་ཡི་བསམ་གཏན་སྒོམ་པ་སོགས་བསམ་གཏན་རྣམ་པ་
གསུམ་གྱིས་བསྡུས་པ་མཐའ་དག་ལ་སློབ་པ་ནི་རྒྱལ་སྲས་རྣམས་ཀྱིས་
བསམ་གཏན་གྱི་ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ་ཞེས་པའོ། །
གཞན་ཡང་མདོ་རྒྱན་ལས། སེམས་ནི་ནང་དུ་གནས་པ་དང་། །ཞེས་
དང་༑ འཇུག་པ་ལས། བསམ་གཏན་སྡུད་པའི་མཚན་ཉིད་ཅན། །ཞེས་
པ་ལྟར། དམིགས་པ་ལས་གཞན་དུ་མི་གཡེང་བར་གནས་པའི་དགེ་
སེམས་རྩེ་གཅིག་པ་ནི་བསམ་གཏན་གྱི་ངོ་བོ་ཡིན་ལ། དེའང་གང་ལ་
མཉམ་པར་བཞག་ན་ལུས་སེམས་ཤིན་སྦྱངས་སྐྱེད་པའི་བསམ་གཏན་
ནི་མཐོང་ཆོས་བདེར་གནས་ཀྱི་བསམ་གཏན། མངོན་ཤེས་རྣམ་ཐར་
སོགས་ཐུན་མོང་བའི་ཡོན་ཏན་སྒྲུབ་པའི་བསམ་གཏན་ནི་ཡོན་ཏན་
མངོན་པར་སྒྲུབ་པའི་བསམ་གཏན། སེམས་ཅན་གྱི་དོན་ཁ་ན་མ་ཐོ་བ་
མེད་པ་ཇི་ལྟར་རིགས་པ་བསམ་གཏན་གྱི་མཐུས་སྒྲུབ་པ་ནི་སེམས་
ཅན་དོན་བྱེད་ཀྱི་བསམ་གཏན་ཏེ་འདི་གསུམ་བྱེད་ལས་ཀྱི་སྒོ་ནས་
དབྱེ་བ་ཡིན་ལ། དབྱེ་སྒོ་གཞན་ཡང་ཡོད་དོ། །བསམ་གཏན་མ་
བསྒོམས་པའི་ཉེས་པ་ནི། སྤྱོད་འཇུག་ལས། སེམས་ནི་རྣམ་པར་གཡེང་
བའི་མི། །ཉོན་མོངས་མཆེ་བའི་ཕྲག་ན་གནས། །ཞེས་དང་། སེམས་ཀྱི་
གླང་པོ་ཡན་བཏང་བས། །ཞེས་སོགས་གསུངས་ལ། བཤེས་སྤྲིང་ལས།
བསམ་གཏན་མེད་པར་ཡང་ནི་ཤེས་རབ་མེད།།ཅེས་བསམ་གཏན་
དང་མི་ལྡན་ན་བདག་མེད་རྟོགས་པའི་ལྷག་མཐོང་མི་སྐྱེ་ཞིང་། དེ་
མེད་ན་བྱང་ཆུབ་གསུམ་གང་ཡང་མེད་པར་གསུངས་སོ། །བསམ་

གཏན་བསྒོམས་པའི་ཕན་ཡོན་ནི། བསླབ་བཏུས་ལས། མཉམ་བཞག་
ཡང་དག་ཇི་བཞིན་དུ། །ཤེས་པར་འགྱུར་ཞེས་ཐུབ་པས་
ཞེས་དང༌། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་
གིས༑ །ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་མར་
ཞི་གནས་བཙལ་བྱ།།ཞེས་སེམས་མཉམ་པར་བཞག་པའི་བསམ་
གཏན་ལ་བརྟེན་ནས་གནས་ལུགས་ཡང་དག་པར་མཐོང་བའི་ལྷག་
མཐོང་སྐྱེ་ཞིང་། དེས་ཉོན་མོངས་སྤོང་བར་གསུངསཏེ། འདིས་ཞི་ལྷག་
གཉིས་ཀྱི་གོ་རིམ་དང་ཕན་ཡོན་བསྟན་ཏོ། །གཟུགས་མེད་བཞི་ལས་
འདས་ཞེས་པ་ནི། རྒྱན་ལས། དེ་བཞིན་བསམ་གཏན་གཟུགས་མེད་
མིན༑ །ཞེས་པའི་དོན་ཏེ། བྱང་སེམས་རྣམས་ཀྱིས་ཡོན་ཏན་སྒྲུབ་པའི་
རྟེན་གྱི་གཙོ་བོ་ནི་སྤྱིར་བསམ་གཏན་གྱི་སས་བསྡུས་པའི་ཏིང་ངེ་
འཛིན་དང་། ཁྱད་པར་གནས་ཆ་དང་གསལ་ཆ་མཉམ་པའི་བསམ་
གཏན་བཞི་པའི་ཏིང་ངེ་འཛིན་བསྒྲུབ་སྟེ་ཏིང་ངེ་འཛིན་ཁྱད་པར་
ཅན་སྒྲུབ་ཚུལ་ལོ། །གཞན་ཡང་། ཇོ་བོས། ཡེངས་མ་ལམ་དུ་མི་ཚེ་ཟད་
པས་ད་ནི་མཉམ་བཞག་བྱ་བར་རན། །ཞེས་དང༌། བསམ་གཏན་གྱི་
མཆོག་བློ་མ་བཅོས་པ་ཡིན། ཞེས་དང་། དགོན་པ་བས། བསམ་གཏན་
གྱི་རྩ་བ་དབེན་ས་བསྟེན་པ་ལ་ཐུག །ཅེས་གསུངས། པོ་ཏོ་བས། མི་
གསེབ་ལ་དགའ་ཞིང་བྱ་བྱེད་མང་བ་ལ་དགེ་སྦྱོང་མི་འོང་། དེའི་ནང་
ནས་བསམ་གཏན་མི་འོང་། ཞེས་དང༌། བསམ་གཏན་སྒོམ་པ་ལ་ཕྱི་
རོལ་གྱི་དངོས་པོ་ཐམས་ཅད་ལ་འདོད་ཆུང་ཆོག་ཤེས་དགོས་ཞེས་
དང༌༑ སྡོམ་པ་དམ་ཚིག་མི་ལྡན་ཞིང་རྒྱུད་མ་དག་པས་ཏིང་ངེ་འཛིན་

བསྒོམས་ཀྱང་མི་སྐྱེ་ཞེས་གསུངས་ལ། ཁ་རག་པས། ལས་དང་པོ་པ་ཡི་
རྟོག་པ་ལ།།གསལ་ཆ་ཡོད་དེ་བརྟན་ཆ་མེད། །རྟོག་པའི་རླུང་ལ་མ་
སྐུར་བས། །དྲན་པའི་ཐག་པས་ཆིངས་ཤིག་ཨཾ། །ཞེས་གསུངས། ལུང་
འདི་དག་གིས་ཏིང་ངེ་འཛིན་སྒོམ་རིགས་ཤིང་བློ་མ་བཅོས་པ་དེའི་
མཆོག་ཡིན་པ་དང་། དེ་སྒོམ་པ་ལ་ཞི་གནས་ཀྱི་ཚོགས་བརྟེན་དགོས་
ཕྱིར་དབེན་པ་བསྟེན་ནས་བྱ་བྱེད་སྤང་བ།འདོད་ཆུང་ཆོག་ཤེས་
བསྟེན་པ། ཚུལ་ཁྲིམས་དག་པ་སོགས་དགོས་པ་དང་། དངོས་གཞིའི་
སྐབས་དྲན་ཤེས་བསྟེན་པ་གལ་ཆེ་བར་བསྟན་ཏོ། །གཞན་ཡང་རྒྱལ་
སྲས་པ་ཉིད་ཀྱིས། བསམ་གཏན་མེད་པར་ཆོས་ཉིད་མི་མཐོང་བས། །
རྣམ་རྟོག་མཚན་མ་མེད་པའི་ཏིང་འཛིན་བསྒོམ། །ཞེས་དང་། །སྣང་བ་
ཐམས་ཅད་རང་གི་སེམས་ཡིན་ཏེ། །སེམས་ཉིད་གདོད་ནས་སྤྲོས་པའི་
མཐའ་དང་བྲལ། །གང་ལ་གཟུང་འཛིན་མཚན་མས་མ་གཡེངས་པར། །
རྩེ་གཅིག་གནས་པ་ཡང་དག་བསམ་གཏན་ཡིན། །ཞེས་ཇི་ལྟ་བ་ལ་
དམིགས་པའི་ཞི་གནས་དང༌། ཡང་། རྣམ་དག་བསམ་གཏན་སྟོབས་
ཀྱིས་མཐོང་ཆོས་ལ། །ཞེས་སོགས་བསམ་གཏན་གསུམ་ལ་སློབ་པར་
སྨོན་ཞིང་། དེ་ལྟར་ཐུགས་ཉམས་སུ་བཞེས་པར་མཛད་དོ། །
དྲུག་པ་ཤེས་རབ་ལ་བསླབ་པ་ནི།
རྩ་བ། ཤེས་རབ་མེད་ན་ཕ་རོལ་ཕྱིན་ལྔ་ཡིས། །
རྫོགས་པའི་བྱང་ཆུབ་འཐོབ་པར་མི་ནུས་པས། །
ཐབས་དང་ལྡན་ཞིང་འཁོར་གསུམ་མི་རྟོག་པའི།
ཤེས་རབ་སྒོམ་པ་རྒྱལ་སྲས་ལག་ལེན་ཡིན། །

ཞེས་གསུངས། དོན་ནི། དམིགས་པ་ལྟ་བུའི་སྟོང་ཉིད་རྟོགས་པའི་
ཤེས་རབ་ཀྱིས་ཟིན་པ་མེད་ན། ལོང་བའི་ཚོགས་ལྟ་བུའི་ཕ་རོལ་ཏུ་
ཕྱིན་པ་དང་པོ་ལྔའི་ཉམས་ལེན་ཙམ་ལ་བསླབ་པ་ཡིས་ནི་རྫོགས་པའི་
བྱང་ཆུབ་འཐོབ་པར་མི་ནུས་པ་སྟེ་རྣམ་པ་ཐམས་ཅད་མཁྱེན་པའི་
གྲོང་ཁྱེར་དུ་བགྲོད་མི་ནུས་པས་ན། སྙིང་རྗེ་ཆེན་པོ་དང་བྱང་ཆུབ་ཀྱི་
སེམས་སོགས་ཐབས་ཀྱི་ཆ་རྒྱ་ཆེན་པོ་དང་ལྡན་ཞིང་། གང་བསྒོམ་བྱ།
གང་གིས་སྒོམ་པ་པོ། ཚུལ་ཇི་ལྟར་སྒོམ་པ་སྟེ་འཁོར་གསུམ་པོ་བདེན་
གྲུབ་ཏུ་རྣམ་པར་མི་རྟོག་པའི་ཤེས་རབ་བསྒོམ་པ་ནི་ཐམས་ཅད་
མཁྱེན་པ་འཐོབ་བྱེད་ཀྱི་རྒྱུ་མེད་དུ་མི་རུང་བ་ཡིན་ལ། དེས་ན་ཐབས་
ཀྱི་ཆ་དང་ལྡན་པའི་སྟོང་ཉིད་རྟོགས་པའི་ཤེས་རབ་སྒོམ་པ་སོགས་
ཤེས་རབ་རྣམ་པ་གསུམ་ལ་སློབ་པ་ནི་རྒྱལ་སྲས་རྣམས་ཀྱི་ཤེས་རབ་ཀྱི་
ཕར་ཕྱིན་ལ་སློབ་ཚུལ་གྱི་ལག་ལེན་ཡིན་ནོ་ཞེས་པའོ།།གཞན་ཡང་
མདོ་རྒྱན་ལས། ཤེས་བྱ་ཡང་དག་རབ་རྣམ་འབྱེད། །ཅེས་དང་། ཀུན་
བཏུས་ལས། ཤེས་རབ་གང་ཞེ་ན། ཆོས་རབ་ཏུ་རྣམ་པར་འབྱེད་པའོ་
ཞེས་པ་ལྟར། བརྟག་བྱའི་ཆོས་ལ་ཡང་དག་པར་སོ་སོར་རྟོག་པའམ་
རྣམ་པར་འབྱེད་པ་ནི་ཤེས་རབ་ཀྱི་ངོ་བོ་ཡིན་ལ། དེའང་རིག་པའི་
གནས་ལྔ་ལ་མཁས་པའི་ཤེས་རབ་ནི་ཀུན་རྫོབ་རྟོགས་པའི་ཤེས་རབ།
བདག་མེད་པའི་དོན་དོན་སྤྱིའི་སྒོ་ནས་སམ་མངོན་དུ་གྱུར་པའི་སྒོ་
ནས་འཇལ་བའི་ཤེས་རབ་ནི་དོན་དམ་རྟོགས་པའི་ཤེས་རབ། སེམས་
ཅན་རྣམས་ཀྱི་འདི་ཕྱིའི་དོན་ཁ་ན་མ་ཐོ་བ་མེད་པ་སྒྲུབ་ཚུལ་ཤེས་པ་
ནི་སེམས་ཅན་དོན་བྱ་ཚུལ་རྟོགས་པའི་ཤེས་རབ་བོ། །དབྱེ་སྒོ་གཞན་

ཡང་ཡོད་དོ། །ཤེས་རབ་མེད་པའི་ཉེས་པ་ནི། སྤྱིར་ཤེས་རབ་མེད་ན་
འདི་ཕྱིའི་ཡོན་ཏན་གང་ཡང་སྒྲུབ་མི་ནུས་ཤིང་། ཁྱད་པར་བདག་མེད་
རྟོགས་པའི་ཤེས་རབ་མེད་ན་སྦྱིན་སོགས་ལྔ་ཡང་མིག་དང་བྲལ་བ་
ལྟར་ཡིན་ཏེ། སྡུད་པ་ལས། ཤེས་རབ་མེད་ན་མིག་མེད་ཕ་རོལ་ཕྱིན་ལྔ་
འདི༑ །དམིགས་བུ་མེད་པས་བྱང་ཆུབ་རེག་པར་ནུས་མ་ཡིན། །ཞེས་
གསུངས༑ ཤེས་རབ་ཀྱི་ཕན་ཡོན་ནི། འདི་ཕྱིའི་ཡོན་ཏན་ཐམས་ཅད་
སྒྲུབ་ནུས་པ་སོགས་སྔ་མའི་ལྡོག་ཕྱོགས་རྣམས་ཡིན་ལ། ·སྔ་མ་ལས་
ཀྱང་༑ གང་ཚེ་ཤེས་རབ་ཀྱིས་ནི་ཡོངས་སུ་ཟིན་གྱུར་པ། །དེ་ཚེ་མིག་
རྙེད་གྱུར་ཅིང་འདི་ཡི་མིང་འཐོབ་བོ། །ཞེས་གསུངས་ཤིང་། སྒྲིབ་
གཉིས་ཀྱི་གཉེན་པོར་སྟོང་ཉིད་རྟོགས་པའི་ཤེས་རབ་གལ་ཆེ་བ
རྒྱུད་བླ་དང་། སྤྱོད་འཇུག་ལས་གསུངས་པ་སོགས་གནས་སྐངས་དང་
མཐར་ཐུག་གི་ཕན་ཡོན་མང་ངོ་། །ཐབས་དང་ལྡན་ཞེས་པ་ནི། རྒྱན་
ལས༑ ཤེས་རབ་ཐབས་དང་ལྡན་པ་ལ། །ཞེས་པའི་དོན་ཏེ། སྟོང་ཉིད་
རྐྱང་པས་ནི་ཐེག་ཆེན་གྱི་ལམ་གང་ཡང་མི་ཕྱིན་པས། སྦྱིན་སོགས་
ཐབས་ཀྱི་ཆ་ཀུན་ཚང་བའི་རྣམ་པ་ཐམས་ཅད་ཀྱི་མཆོག་དང་ལྡན་
པའི་སྟོང་ཉིད་བསྒོམ་དགོས་པར་བསྟན་ཏེ་ཤེས་རབ་ཁྱད་པར་ཅན་
སྒྲུབ་ཚུལ་ཡིན་ལ། ཕྱིན་དྲུག་གི་ཡོན་ཏན་སྒྲུབ་ཚུལ་རྒྱན་ལས་གསུངས་
པ་འདི་དག་ནི་འོད་སྲུང་གིས་ཞུས་པའི་མདོའི་དུན་ནོ།གཞན་ཡང་
ཇོ་བོས། ལོག་ལྟའི་དབང་གིས་ཡང་དག་དོན་མི་རྟོགས་པས་ཡང་དག་
དོན་ལ་གཞིགས། །ཞེས་དང༌། ཐབས་གོམས་དབང་གི་བདག་ཉིད་
ཀྱིས༑ །གང་དེའི་ཤེས་རབ་རྣམ་བསྒོམས་པ། །དེས་ནི་བྱང་ཆུབ་མྱུར་དུ་

འཐོབ༑ །ཅེས་དང་། ཤེས་རབ་ཀྱི་མཆོག་གང་ལའང་དེར་འཛིན་མེད་
པ་ཡིན། ཞེས་དང་། ཡང་སྟོང་ཉིད་ལེགས་པར་རྟོགས་ན་དེའི་ཁོངས་
སུ་ཕྱིན་དྲུག་གི་ཉམས་ལེན་འདུས་པར་གསུངས་ལ། པོ་ཏོ་བས་ཀྱང་དེ་
ལྟར་གསུངས་ཤིང་། དེའི་ཤེས་བྱེད་དུ་ཤེས་རབ་ཕ་རོལ་ཕྱིན་ལ་བསླབ་
པར་བྱས་རྣམས་ཀྱིས། ། །ཕ་རོལ་ཕྱིན་པ་ཐམས་ཅད་འདིར་ནི་འདུས་
པར་གསུངས། །ཞེས་སྡུད་པའི་ལུང་འདི་འདྲེན་ནོ། །།དགོན་པ་བས།
ཤེས་རབ་ཀྱི་རྩ་བ་རང་སེམས་ལ་ལྟ་བ་ལ་ཐུག་ཅེས་གསུངས་ཏེ། ལུང་
འདི་དག་གིས་སྟོང་ཉིད་བསྒོམ་དགོས་པ་དང༌། བདེན་མེད་རྟོགས་པ་
ཤེས་རབ་ཀྱི་མཆོག་ཡིན་པ་དང་། ཐབས་ཤེས་གཉིས་ཀ་ཚང་དགོས་པ་
སོགས་བསྟན་ཏོ། །དེ་ལ་ཐོག་མར་ཐོས་པའི་ཤེས་རབ་གལ་ཆེ་བའང་།
ཇོ་བོས། གནས་ལུགས་མ་རྟོགས་བར་དུ་ཐོས་པ་དགོས་པས་བླ་མའི་
གདམས་ངག་ཉོན། །ཞེས་དང༌། རྣལ་འབྱོར་བ་ཆེན་པོས། ཇོ་བོ་པ།
སངས་རྒྱས་སྒྲུབ་པ་ལ་པོ་སྟི་མཛོ་སྐེད་ཙམ་པ་བྱ་བ་མ་བྱས་པར། ལག་
མཐིལ་ཙམ་ཞིག་སྟོན་པ་ཙུག །སྦེད་པ་ཙུག་བྱས་པས་གང་ཡང་མི་ཕྱིན་
གསུངས༑ ཕུ་ཆུང་བས། བཀའ་པོད་ཞལ་ཕྱེ་བ་སྔས་ན་བཞག་ནས། ཁོ་
བོ་ཅག་སློབ་པ་བྱ་བ་ཡིན་པས་ལྟ་བ་མ་བྱུང་ཡང་། འདི་ཀུན་ལ་ཞེ་
བསྔགས་བྱེད་ལགས། ཆོས་མི་ཤེས་པར་བྱེད་ཟེར་བ་ཇི་ལྟར་བྱེད་དམ་
གསུངས༑ ཤ་ར་བས། སངས་མ་རྒྱས་བར་དུ་སློབ་གཉེར་ལ་ཚར་བ་
མེད༑ སངས་རྒྱས་ཙ་ན་ཚར་བ་ཡིན་གསུངས། གཞན་ཡང་རྒྱལ་སྲས་པ་
ཉིད་ཀྱིས། ཤེས་རབ་མེད་པར་ཐར་ལམ་མི་བགྲོད་པས། །བདེན་གཉིས་
ཟབ་མོའི་དོན་ལ་མཁས་པར་གྱིས། །ཞེས་དང༌། དེ་ལྟར་སྦྱིན་པ་ལ་

སོགས་ལྔ་པོ་ཡང་། །ཕར་ཕྱིན་འགྱུར་བ་ཤེས་རབ་ལ་ལྟོས་ཕྱིར། །ཆོས་
ཀུན་སངས་རྒྱས་ལམ་དུ་འགྱུར་འདོད་པས། །ཤེས་རབ་ཕ་རོལ་ཕྱིན་ལ་
བསླབ་པར་བྱ། །ཞེས་དང༌། དོན་ཡོད་བསྡུ་བཞིས་དོན་ཆེན་བསྒྲུབ་
སླད་དུ། །ཞེས་སོགས་ཤེས་རབ་གསུམ་ལ་སློབ་པར་སྨོན་ཞིང་ཐུགས་
ཉམས་སུའང་བཞེད་པར་མཛད་དོ། །
གཉིས་པ་མདོ་ལས་གསུངས་པའི་ཆོས་བཞི་ལ་བསླབ་པ་ལ་བཞི།
རང་གི་འཁྲུལ་པ་རང་གིས་བརྟགས་ནས་སྤང་བ། བྱང་སེམས་ཀྱི་ཉེས་
པ་སྨྲ་བ་སྤང་བ། སྦྱིན་བདག་གི་ཁྱིམ་ལ་ཆགས་པ་སྤང་བ། རྩུབ་མོའི་
ཚིག་སྨྲ་བ་སྤང་བའོ།
དང་པོ་ནི།
རྩ་བ། རང་གི་འཁྲུལ་པ་རང་གིས་མ་བརྟགས་ན། །
ཆོས་པའི་གཟུགས་ཀྱིས་ཆོས་མིན་བྱེད་སྲིད་པས། །
དེ་ཕྱིར་རྒྱུན་དུ་རང་གི་འཁྲུལ་པ་ཡང༌། །
བརྟགས་ནས་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། ཐེག་ཆེན་ལ་ཞུགས་པའི་གང་ཟག་སོགས་
ཀྱིས་རང་གི་འཁྲུལ་པའམ་སྐྱོན་ལ་རང་གིས་དུས་རྟག་ཏུ་ཡང་ཡང་མ་
བརྟགས་ན། རང་ལ་མཁས་བཙུན་སོགས་ཀྱི་ཡོན་ཏན་གང་ཡང་མེད་
པར་མ་ཟད། རང་སྐྱོན་རི་རབ་ཙམ་ཡོད་པའང་མི་མཐོང་བར་བདག་
ཆོས་པ་ཡིན་ནོ་སྙམ་པ་དང༌། གཞན་ཕལ་ཆེར་གྱིས་ཀྱང་ཕྱི་ཚུལ་ལ་
བལྟས་ནས་འདི་ཆོས་པའོ་སྙམ་བཟུང་ཡང་། ཆོས་པ་མིན་བཞིན་དུ་
ཆོས་པར་བརྫུས་པའི་གཟུགས་ཀྱིས་ཆོས་མིན་གྱི་བྱ་བ་ཚེ་འདིའི་དགྲ་

འདུལ་གཉེན་སྐྱོང་སོགས་ཀྱང་བྱེད་སྲིད་པས་ན་རང་སྐྱོན་ལ་མི་
བརྟག་པ་ཉེས་པ་ཆེའོ། །དེའི་ཕྱིར་དུས་རྒྱུན་དུ་རང་གི་སྒོ་གསུམ་གྱི་
འཁྲུལ་པ་ལ་ཞིབ་ཏུ་བརྟགས་ནས་སྤོང་བ་ནི་རྒྱལ་སྲས་རྣམས་པས་ཀྱིས་
རང་སྐྱོན་ངོས་བཟུང་སྟེ་སྤོང་ཚུལ་གྱི་ལན་ལེན་ཡིན་ནོ་ཞེས་པའོ། །
གཞན་ཡང་ཚོམས་ལས། བདག་ཉིད་ཀྱི་ནི་རིགས་པ་དང༌། །མི་རིགས་
བྱ་ལ་བརྟག་པར་བྱ། །ཞེས་དང༌། སྤྱོད་འཇུག་ལས། གང་ཚེ་འདི་ནི་ཅི་
བྱེད་ཅེས། །བདག་གི་སྐྱོན་ལ་བརྟགས་པར་གྱིས། །ཞེས་པ་ལྟར་རང་
སྐྱོན་ལ་རྟོག་ཅིང་དཔྱོད་པའི་སྒོ་ནས་སྤོང་བ་གལ་ཆེ་ཞིང་། ཁྱད་པར་
རང་ཐེག་ཆེན་ལ་ཞུགས་པ་ཡིན་ན་གཞན་མ་དད་པ་བསྲུང་བའི་
ཐབས་སུ་རང་གི་འཁྲུལ་པ་ལ་བརྟགས་ནས་སྤང་དགོས་ཏེ། བློ་གྲོས་རྒྱ་
མཚོས་ཞུས་པ་ལས། ཐེག་པ་ཆེན་པོ་སྡུད་པར་འགྱུར་བའི་ཆོས་གཅིག་
སྟེ༑ བདག་གི་འཁྲུལ་པ་ལ་རྟོག་པས་སེམས་ཅན་ཐམས་ཅན་རྗེས་སུ་
བསྲུང་བར་བྱའོ། །ཞེས་དང་། ཆོས་ཡང་དག་པར་སྡུད་པ་ལས། གཞན་
མ་དད་པ་བསྲུང་བ་ནི་ཚུལ་ཁྲིམས་བསྲུང་བའོ། །ཞེས་དང་། བྱང་ཆུབ་
སེམས་དཔའི་སོ་སོར་ཐར་པ་ལས། འཇིག་རྟེན་མ་དད་པ་བྱེད་པ་
བརྟགས་ཏེ་བསལ་བར་བྱའོ། །ཞེས་གསུངས་ཤིང་། སྤྱོད་འཇུག་ལས་
ཀྱང་༑ སོ་ཤིང་དང་ནི་མཆིལ་མ་དག །ཅེས་སོགས་དང་། འཇིག་རྟེན་
མ་དད་གྱུར་པ་ཀུན། །མཐོང་དང་དྲིས་ཏེ་སྤང་བར་བྱ། །ཞེས་སོགས་
མང་ལ། བསླབ་བཏུས་ལས། འབྲས་བུ་མེད་པའི་བྱེད་སྤངས་པས། །
ཞེས་སོགས་གཞན་ལ་ཕན་པའི་དོན་དང་འབྲས་བུ་མེད་ཅིང་གཞན་
མ་དད་པ་སྐྱེ་བའི་རྒྱུ་སྤང་ཚུལ་མང་དུ་གསུངས་ཤིང་། ཡང་། ཀུན་ཏུ་

མི་རྒོད་འཇམ་པ་དང༌། །རན་ཅིང་མཉེན་པར་སྨྲ་བ་ཡིས། །སྐལ་ལྡན་
སྐྱེ་བོ་འདུན་པར་འགྱུར། །གཟུང་བར་འོས་པའང་སྐྱེ་བར་འགྱུར།
ཞེས་རང་སྐྱོན་ལ་བརྟགས་ནས་སྤངས་པའི་ཕན་ཡོན་གཞན་དད་ཅིང་
ཚིག་གཟུང་བའི་འོས་སུ་འགྱུར་བ་དང༌། དེ་བཞིན་དུ་གཞན་མ་དད་
པ་མ་བསྲུངས་པའི་ཉེས་པའང༌། དེ་ཉིད་ལས། དེ་ནི་གཟུང་འོས་མ་
ཡིན་ན། །འཇིག་རྟེན་རྒྱལ་བའི་མྱུ་གུ་བརྙས། །ཐལ་བས་གཡོགས་པའི་
མེ་བཞིན་དུ། །སེམས་ཅན་དམྱལ་ལ་སོགས་པར་བསྲེག །ཅེས་གཞན་
གནོད་འགྱུར་བསྲུང་བའི་སྐབས་སུ་གསུངས་ཏེ། བྱང་སེམས་རང་གི་
ལུས་ངག་གི་ཉེས་སྤྱོད་མ་བསྲུངས་ན་གཞན་མ་དད་པས་ང་ལ་ལ་
དེས་ཕ་རོལ་པོ་ངན་སོང་དུ་འགྲོ་བས་ན་བརྙས་པར་འགྱུར་ཞིང་།
རང་ཉིད་ལའང་ཉེས་པར་འགྱུར་བའོ། །ཡང༌། དེ་ཕྱིར་རྒྱལ་བས་སྡོམ་
པའི་མདོར། །གང་གིས་སེམས་ཅན་མ་དད་འགྱུར། །དེ་ནི་བསྒྲིམས་ཏེ་
སྤང་བྱ་ཞེས། །དཀོན་མཆོག་སྤྲིན་ལས་བཀའ་སྩལ་ཏོ། །ཞེས་གསུངས་
ནས་མདོ་དྲངས་ཏེ་རྒྱས་པར་གསུངས་སོ། །གཞན་ཡང་ཇོ་བོས། གཞན་
སྐྱོན་མི་བརྟག་རང་སྐྱོན་བརྟགས་ལ་རང་སྐྱོན་ཁྲག་ངན་བཞིན་དུ
ཕྱུང་༑ །ཞེས་པ་དང་། །བདག་གི་ཉེས་པ་བསྒྲག་བྱ་ཞིང་། །ཞེས་དང་།
འབྲོམ་གྱིས་ཀྱང་། རང་མཚང་རང་གིས་བྲུས་དང་མཁས་པ་ཡིན། །
ཞེས་གསུངས། པོ་ཏོ་བས། དེའང་སོ་སོའི་སྐྱེ་བོའི་དུས་ན་སེམས་ཅན་
གྱི་དོན་དུ་རང་གི་འཁྲུལ་པ་སྤང་བ་ལ་གཙོ་བོར་བྱ་ཞེས་དང་། ཁ་རག་
པས༑ གཞན་གྱི་སྐྱོན་ལ་མ་རྟོག་པར། །རང་སྐྱོན་རྟོག་ལ་སྤོངས་ཤིག་ཨཾ།།
ཞེས་དང་། ཤ་བོ་པས། རང་སྐྱོན་ཆེན་པོའང་མི་ཚོར་བར་གཞན་སྐྱོན་

ཕྲ་མོ་ཙམ་ཡང་ཚོར་བ་འདི་ཞེས་རང་ལ་སྨད་པར་མཛད་དོ། །གཞན་
ཡང་རྒྱལ་སྲས་པ་ཉིད་ཀྱིས། མཁས་པ་དང་། བཙུན་པ་དང་། བཟང་
བའི་ཡོན་ཏན་གང་ཡང་མེད་བཞིན་དུ་རང་བཟང་པོར་རེ་བའི་རློམ་
སྟངས་ཅན། རང་སྐྱོན་རི་རབ་ཙམ་ཡང་མི་མཐོང་ཞིང་། གཞན་སྐྱོན་
རྡུལ་ཙམ་ལའང་རྟོག།རང་དོན་ཞེ་ལ་བཞག་ནས་གཞན་དོན་བྱེད་
པར་སྨྲ། ཆོས་པར་བརྫུས་ནས་ཚེ་འདིའི་ཆེ་ཐབས་འབའ་ཞིག་སྒྲུབ་པ་
ཁྱོད་ཀྱིས། སྔར་ཡང་རང་གི་སྤྱོད་པ་ལ་མ་བརྟགས་པར་རང་གིས་རང་
བསླུས་པས། ཞེས་སོགས་རང་ཉིད་ལ་སུན་འབྱིན་མཛད་དོ། །
གཉིས་པ་ནི།
རྩ་བ། ཉོན་མོངས་དབང་གིས་རྒྱལ་སྲས་གཞན་དག་གི །
ཉེས་པ་གླེང་ན་བདག་ཉིད་ཉམས་འགྱུར་བས། །
ཐེག་པ་ཆེ་ལ་ཞུགས་པའི་གང་ཟག་གི ། 
ཉེས་པ་མི་སྨྲ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། ཐེག་ཆེན་ལ་ཞུགས་པའི་གང་ཟག་གི་ཉོན་
མོངས་སྤྱི་དང་ཁྱད་པར་ཕྲག་དོག་གི་དབང་གིས། རྒྱལ་བའི་སྲས་
གཞན་དག་གི་སྤྱོད་ཚུལ་ལ་བརྟགས་ནས་ཉེས་པ་གླེང་བར་བྱས་ན་
བདག་ཉིད་ལ་ཉེས་ལྟུང་གིས་གོས་ནས་ཐེག་ཆེན་གྱི་ལམ་ལས་ཉམས་
པར་འགྱུར་བས་ན། སྤྱིར་སེམས་ཅན་ཀུན་དང་ཁྱད་པར་ཐེག་པ་ཆེ་
ཆུང་གཉིས་ལས་སྔ་མ་ལ་ཞུགས་པའི་གང་ཟག་གི་ཉེས་པ་ཕྲ་མོ་ཙམ་
ཡང་མི་སྨྲ་བར་ངག་སྡོམ་པ་བྱེད་པ་ནི་རྒྱལ་སྲས་རྣམས་ཀྱིས་གཞན་གྱི་
སྐྱོན་ལ་མི་བརྟག་ཅིང་མི་གླེང་བའི་ལག་ལེན་ཡིན་ནོ་ཞེས་པའོ། །

གཞན་ཡང་ཚོམས་ལས། གཞན་གྱི་སྐྱོན་ལ་མི་བརྟག་ཅིང་། །གཞན་
གྱིས་བྱས་དང་མ་བྱས་མིན། །ཞེས་དང༌། བསླབ་བཏུས་སུ་མདོ་དྲངས་
པ་ལས། ཉིན་དང་མཚན་མོ་དེ་བཞིན་ལན་གསུམ་དུ། །བྱང་ཆུབ་
སེམས་དཔའ་རྣམས་ལ་མགོས་ཕྱག་འཚལ། །རྟག་ཏུ་འདོད་བཞིན་
སྤྱད་པ་སྤྱོད་པ་ནི། །དེ་དག་འཁྲུལ་པ་ཙམ་ཡང་མི་བཙལ་ལོ། །ཞེས་
སོགས་གསུངས་པ་ལྟར། གཞན་སེམས་ཀུན་དང་ཁྱད་པར་ཐེག་ཆེན་
ལ་ཞུགས་པའི་གང་ཟག་གི་འཁྲུལ་པ་ཅུང་ཟད་ཙམ་ཡང་བཙལ་མི་
རུང་བར་གསུངས་ཤིང་། དེ་བཞིན་དུ་ཡང་དེ་ཉིད་ལས དེ་བཞིན་
གཤེགས་པས་དོན་གྱི་དབང་འདི་གཟིགས་ནས་གང་ཟག་གིས་གང་
ཟག་གི་དྲོད་མི་གཟུང་གི །ང་དང་ང་འདྲ་བས་གང་ཟག་གི་དྲོད་
བཟུང་ངོ་། །ཞེས་དང་། འདི་ནི་འདི་འདྲའོ། །འདི་ནི་འདི་འདྲའོ་ཞེས་
གཞན་ལ་དཔྱད་པར་མི་བྱའོ་ཞེས་སོགས་རང་ལ་གནོད་འགྱུར་འགོག་
པའི་སྐབས་སུ་མང་དུ་གསུངས་སོ། །དད་པའི་སྟོབས་བ སྐྱེད་པ་ལ་
འཇུག་པའི་ཕྱག་རྒྱའི་མདོ་ལས། འགའ་ཞིག་ཁྲོས་ནས་ཕྱོགས་བཅུའི་
སེམས་ཅན་ཐམས་ཅད་བཙོན་རར་བཅུག་པ་བས་བྱང་སེམས་ལ་ཁྲོས་
ཏེ་རྒྱབ་ཀྱིས་ཕྱོགས་ཏེ་འདུག་ནས་མ་རུངས་པ་འདི་མི་བལྟའོ་ཟེར་ན་
སྡིག་པ་ཆེས་གྲངས་མེད་སྐྱེད་པ་དང་། འཛམ་གླིང་གི་སེམས་ཅན་
ཐམས་ཅད་ཀྱི་བདོག་པ་འཕྲོག་པ་བས་ཀྱང་། བྱང་སེམས་གང་ཡང་
རུང་བ་ལ་སྨད་ན་ཉེས་པ་ཆེ་བ་སོགས་གསུངས་ཤིང་། དེ་བཞིན་དུ་
ངེས་པ་དང་མ་ངེས་པར་འཇུག་པའི་ཕྱག་རྒྱའི་མདོ་དང་། རབ་ཏུ་ཞི་
བ་རྣམ་པར་ངེས་པའི་ཆོ་འཕྲུལ་གྱི་མདོ་སོགས་སུ་བྱང་སེམས་རྣམས་

དགེ་མི་དགེའི་ཞིང་ཤིན་ཏུ་སྟོབས་ཆེ་བ་ཡིན་པར་གསུངས་ལ། སྤྱོད་
གང་ཞིག་དེ་འདྲའི་རྒྱལ་སྲས་སྦྱིན་བདག་ལ། །ཞེས་འཇུག་ལས་ཀྱང་།
སོགས་གསུངས། དེའང་སེམས་བསྐྱེད་པའི་བྱང་སེམས་ལ་ཞེ་སྡང་གིས་
མི་བསྔགས་པ་དང་། མི་སྙན་པ་བརྗོད་ན་ནག་ཆོས་སུ་འགྱུར་ལ། དེའི་
གཉེན་པོའི་དཀར་ཆོས་ནི། བྱང་སེམས་ཐམས་ཅད་ལ་སྟོན་པའི་འདུ་
ཤེས་བསྐྱེད་ཅིང་ཕྱོགས་བཅུར་དོན་གནས་ཀྱི་ཡོན་ཏན་བརྗོད་པའོ། །
དེས་ན་འོད་སྲུང་གིས་ཞུས་པ་ལས། བདག་ནི་སེམས་ཅན་ཐམས་ཅད་
ལ་སྟོན་པའི་འདུ་ཤེས་བསྐྱེད་ལགས་སོ། །དེ་ཅིའི་སླད་དུ་ཞེ་ན་དབང་
པོ་སྨིན་པ་དང་མ་སྨིན་པ་གང་ཡིན་འཚལ་བ་མ་མཆིས་པའི་ཕྱིར་རོ་
ཞེས་པ་ལྟར་སེམས་ཅན་ཐམས་ཅད་ལ་སྟོན་པའི་འདུ་ཤེས་བསྐྱེད་
ནས་དག་སྣང་སྦྱོང་བ་གལ་ཆེའོ། །བཤེས་སྤྲིང་སོགས་ལས་ཀྱང་ཨ་མྲའི་
འབྲས་བུ་བཞིན་མི་ལའང་རིགས་བཞི་ཡོད་པར་གསུངས་ཤིང་། ཁྱད་
པར་ནང་སྨིན་ལ་ཕྱི་མ་སྨིན་པ་དེ་འདྲ་བ་ལ་བརྟེན་ནས་སྡིག་གསོག་
པས་མ་མཐོང་བའི་གཡང་ས་ཆེན་པོ་ཐལ་བས་གཡོགས་པའི་མེ་དོང་
བཞིན་ཡིན་པར་གསུངས་པས་གཟབ་དགོས་སོ། །གཞན་ཡང་ཇོ་བོས།
གཞན་གྱི་འཁྲུལ་པ་བཙལ་མི་བྱ། །གཞན་གྱི་ཡོན་ཏན་བསྒྲག་པར་བྱ། །
ཞེས་དང་། གང་ཟག་ཆོས་ཀྱི་མིག་ཅན་དང་། །ལས་དང་པོ་པའི་སེམས་
ཅན་ལ། །སྟོན་པའི་འདུ་ཤེས་བསྐྱེད་པར་བྱ། །སེམས་ཅན་ཐམས་ཅད་
མཐོང་བའི་ཚེ། །ཕ་མ་བུ་ཚའི་འདུ་ཤེས་བསྐྱེད། །ཅེས་དང་། འབྲོམ་
གྱིས་ཀྱང་། གཞན་མཚང་ལྷོད་ལ་ཞོག་དང་དགེ་བ་ཡིན། །ཞེས་
གསུངས༑ པོ་ཏོ་བས། སེམས་ཅན་སྐྱོན་གྱི་བདོག་ཡིན་ཕྱིར། །སྐྱོན་

རྣམས་གང་ལའང་མི་རིགས་མི་བསམ། །ཞེས་སོགས་ད།ཞེས་སོགས་དང་། བྱང་སེམས་
སོགས་ཡུལ་གང་བཟང་བཟང་ལ་སྡིག་བསགས་པ་འདིས་སྤྱིར་དགེ་བ་
ཐམས་ཅད་ཕྱགས་མས་འདེབས།སྒོས་བྱང་ཆུབ་ཀྱི་སེམས་རྒྱང་དུ་
འཕེན༑ བྱང་སེམས་ནི་གང་བཞུགས་ཆ་མེད། །ཅེས་སོགས་དང་། དེས་
ན་སེམས་ཅན་ཐམས་ཅད་ཀྱི་འཁྲུལ་པ་ལ་མི་བརྟག །སྒོས་བླ་མའི་
འཁྲུལ་པ་ལ་མི་བརྟག་ཅེས་གསུངས། ཁ་རག་པས། ཐེག་ཆེན་སྟོན་པའི་
བླ་མ་ཡི། །ཕྱི་རོལ་སྤྱོད་ལམ་མི་མཛེས་ཀྱང་། །ནང་གི་ཐུགས་དགོངས་
མི་ཤེས་པས། །བླ་མའི་སྐྱོན་ལ་མ་རྟོག་ཨཾ། །ཞེས་དང༌། གླང་ཐང་པས།
གང་ཟག་གི་ཚོད་གང་ཟག་གིས་མི་ཟིན་པས་སུ་ལའང་སྐུར་བ་མི་
གདབ༑ ཅེས་དང་། འཆད་ཀ་བས། ཡན་ལག་ཉམས་པ་བརྗོད་མི་བྱ། །
ཞེས་དང་། གཞན་ཕྱོགས་གང་ཡང་མི་བསམ་མོ། །ཞེས་གཞན་ལ་ཚུལ་
འཆལ་ཟེར་བ་སོགས་ཀྱི་སྐྱོན་མི་བརྗོད་པ་དང་། སེམས་ཅན་སྤྱི་དང་
ཁྱད་པར་ཆོས་སྒོར་ཞུགས་པའི་སྐྱོན་བསམ་མི་རུང་བར་གསུངས་སོ། །
གཞན་ཡང་རྒྱལ་སྲས་པ་ཉིད་ཀྱིས། སྤྱིར་ལོང་གཏམ་ལ་སྙིང་པོ་མེད།
མི་དགེ་བ་འཕེལ། སྒོས་སུ་གཞན་ལ་སྨད་པས་རང་མི་མཐོ་བའི་སྟེང་
དུ་ཉེས་པ་ཕོག །ཆགས་སྡང་འཕེལ། ཁྱད་པར་ཆོས་དང་གང་ཟག་སྡེ་
རིས་སུ་ཕྱེ་ནས་སྨོད་པ་འདི་རང་འཇིགས། ཞེས་དང་། ཕྲག་དོག་
དབང་གིས་ཆོས་དང་གང་ཟག་ལ། །སྨད་ན་བདག་དགེ་ཉམས་ཤིང་
གཞན་སེམས་འཁྲུལ། །དེ་བས་གཞན་ལ་ཕན་ངེས་མ་གཏོགས་པ།
གཞན་ལ་སྐྱོན་བརྗོད་མ་མཛད་ཅེས་གསུངས་ཤིང་། །དེ་ལྟར་ཐུགས་
ཉམས་སུ་བསྟར་རོ།
 

གསུམ་པ་ནི།
རྩ་བ། རྙེད་བཀུར་དབང་གིས་ཕན་ཚུན་རྩོད་འགྱུར་ཞིང༌། །
ཐོས་བསམ་སྒོམ་པའི་བྱ་བ་ཉམས་འགྱུར་བས། །
མཛའ་བཤེས་ཁྱིམ་དང་སྦྱིན་བདག་ཁྱིམ་རྣམས་ལ། །
ཆགས་པ་སྤོང་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། རང་ལ་རྙེད་པ་དང་བཀུར་སྟི་སྟོབ་པའི་
མཛའ་བཤེས་དང་སྦྱིན་བདག་ལ་ཆགས་པའི་དབང་གིས་ཐེག་ཆེན་ལ་
ཞུགས་པའི་གང་ཟག་ནང་ཕན་ཚུན་རྙེད་བཀུར་སོགས་ཀྱི་དོན་དུ
རྩོད་པར་འགྱུར་ཞིང་། ཐོས་བསམ་སྒོམ་གསུམ་སོགས་དམ་
ཀྱི་བྱ་བ་རྣམས་ཀྱང་ཉམས་པར་འགྱུར་བས་ན། མཛའ་བཤེས་ཀྱི་ཁྱིམ་
དང་སྦྱིན་བདག་གི་ཁྱིམ་རྣམས་ལ་ཆགས་པ་སྤོང་བ་ནི་རྒྱལ་སྲས་
རྣམས་ཀྱིས་རྙེད་བཀུར་འབྱུང་བའི་ཁྱིམ་ལ་ཆགས་པ་སྤོང་ཚུལ་གྱི་
ལག་ལེན་ཡིན་ནོ་ཞེས་པའོ། གཞན་ཡང་ལྷག་བསམ་བསྐུལ་བ་ལས།
རྙེད་པ་དང་བཀུར་སྟི་ནི་འདོད་ཆགས་སྐྱེད་པ་ཡིན་པར་བརྟག་པར་
བྱའོ༑ །རྙེད་པ་དང་བཀུར་སྟི་ནི་དྲན་པ་འཇོམས་པར་བྱེད་པ་བརྟག་
པར་བྱའོ། །དེ་བཞིན་དུ་སྦྱར་ཏེ། ངོ་ཚ་ཁྲེལ་མེད་སྐྱེད་པ་དང་། མཛའ་
བཤེས་ཀྱི་ཁྱིམ་དང་སློང་མོ་སྟེར་བའི་ཁྱིམ་ལ་ལྟ་བ་དང་། སེར་སྣ་བྱེད་
པ་དང་། མི་མཛའ་བ་གནས་པར་བྱེད་པ་དང༌། མཛའ་བོ་སྤང་བ་
དང་༑ ཞེས་སོགས་དང་། བྱང་ཆུབ་སེམས་དཔའ་རྙེད་པ་དང་བཀུར་
སྟི་ལ་ཉེས་དམིགས་གང་དག་བརྟག་པར་བྱ་བ་ནི་འདི་ལྟ་བུ་འདི་དག་
གོ །བརྟགས་ནས་འདོད་པ་ཆུང་བར་བྱ་ཡི། ཡོངས་སུ་གདུ་བར་ནི་མི་

བྱའོ༑ །ཞེས་སོགས་དང་། འདོད་པ་ཆུང་བ་ལ་ཆོས་འདི་ལྟ་བུ་དག་མེད་
པའི་ཕྱིར་ཏེ། དེའི་སངས་རྒྱས་ཀྱི་ཆོས་རྣམས་ལ་བར་ཆད་མེད་པ་ཡིན་
ཕན་ཡོན་འདི་ལྟ་བུ་འདི་དག་ཤེས་པར་བྱས་ནས་བྱང་
ཆུབ་སེམས་དཔའ་མཁས་པས་རྙེད་པ་དང་བཀུར་སྟི་ཐམས་ཅད་སྤང་
བའི་ཕྱིར་ལྷག་པའི་བསམ་པས་འདོད་པ་ཆུང་བ་ལ་གནས་པར་བྱ་
ཞིང་༑ འདོད་པ་ཆུང་བ་ལ་བསྟེན་པར་བྱའོ། །ཞེས་རྙེད་བཀུར་གྱི་ཉེས་
པ་དང་། འདོད་ཆུང་ཆོག་ཤེས་ཀྱི་ཕན་ཡོན་གསུངས་ལ། འོད་སྲུང་
གིས་ཞུས་པ་ལས་ཀྱང་། ལྟ་གྱུར་འཆིང་དང་རྙེད་དང་བཀུར་སྟི་དང་། །
གྲགས་པའི་འཆིང་བ་རབ་ཏུ་བྱུང་བ་ཡི། །འཆི་བ་དམ་ཞེས་འཕགས་
པ་རྣམས་ཀྱིས་གསུངས། །དེ་བས་རྟག་ཏུ་རབ་ཏུ་བྱུང་བས་སྤང་། །ཞེས་
གསུངས་ལ། སྤྱོད་འཇུག་ལས། བདག་ནི་རྙེད་མང་བཀུར་སྟི་བཅས། །
བདག་ལ་མང་པོ་དགའོ་ཞེས། །དེ་འདྲའི་སྙེམས་པ་འཆང་གྱུར་ན། །ཤི་
བའི་འོག་ཏུ་འཇིགས་པ་སྐྱེ། །ཞེས་སོགས་དང༌། རྙེད་པ་དག་ནི་མང་
བྱུང་ཞིང་། །ཞེས་སོགས་མང་དུ་གསུངས་སོ། །གཞན་ཡང་ཇོ་བོས།
རབ་བྱུང་འཆིང་བ་དམ་པོ་གང༌། །རྙེད་པ་དང་ནི་བསྐུར་སྟི་སྟེ། །
འཆིང་བ་དེ་ལས་གྲོལ་བ་གང་། །མེ་ཡི་ནང་གི་པདྨ་བཞིན། །ཞེས་དང་།
པོ་ཏོ་བས་ཀྱང་། རྙེད་སོགས་བཞི་པོ་གཞན་ལ་སྣང་ཡང༌། །དེ་ཉིད་ཤི་
ཟིན་འདྲ་བར་ཤེས་བྱ། །མདོ་སྨད་ཇོ་བོས་སྦྲང་མར་བླངས་བཞིན། །དེ་
བས་རྙེད་སོགས་བཞི་ལ་དགྲར་གཟུང༌། །ཞེས་དང༌། ཤ་བོ་པས། ཆོས་
པ་གཞན་ལ་བསྙེན་བཀུར་བྱེད་པ་མཐོང་ན་ཁོས་མི་བཟོད་པ་འདི།
ཞེས་དང་།
ཞེས་རང་ལ་སུན་འབྱིན་མཛད་དེ། རྙེད་བཀུར་གྱི་དོན་དུ་བདག་

བསྟོད་གཞན་སྨོད་བྱེད་པ་ཉེས་པ་ཆེ་བས་སོ། །སྨྱུག་རུམ་པས། རྙེད་པ་
དང་བཀུར་སྟི་ལ་རྒྱའམ་དོལ་གྱི་འདུ་ཤེས་བསྐྱེད་པར་བྱའོ། །ཞེས་
གསུངས༑ གཞན་ཡང་རྒྱལ་སྲས་པ་ཉིད་ཀྱིས། རྙེད་བཀུར་འཆིང་བྱེད་
ཡིན་པས་འདོད་ཡོན་འཁྲི་བ་ཆོད། །ཅེས་དང༌། རྙེད་བཀུར་ལ་སོགས་
ཚེ་འདིའི་ཕུན་ཚོགས་རྣམས། །འབད་ནས་བསྒྲུབས་ཀྱང་འགྲུབ་པར་
མ་ངེས་ལ། །གྲུབ་ཀྱང་སྲེད་པ་ལྷག་པར་འཕེལ་འགྱུར་ཏེ། །བུད་ཤིང་
མང་པོས་མེ་ལྕེ་འཕེལ་བ་བཞིན། །ཞེས་དང་། ཆོག་ཤེས་བློ་དང་ལྡན་ན་
ཕྱུག་པོའི་མཐར་ཐུག་ཡིན། །གང་ལའང་ཆགས་ཞེན་མེད་ན་སྐྱིད་པའི་
མཐར་ཐུག་ཡིན། །ཞེས་གསུངས་ཤིང་། དེ་ལྟར་ཐུགས་ཉམས་སུ་བསྟར་
བར་མཛད་དོ། །
བཞི་པ་ནི།
རྩ་བ། རྩུབ་པོའི་ཚིག་གིས་གཞན་སེམས་འཁྲུག་འགྱུར་ཞིང༌། །
རྒྱལ་བའི་སྲས་ཀྱི་སྤྱོད་ཚུལ་ཉམས་འགྱུར་བས། །
དེ་ཕྱིར་གཞན་གྱི་ཡིད་དུ་མི་འོང་བའི། །
ཚིག་རྩུབ་སྤོང་བ་རྒྱལ་སྲས་ལག་ལེན་ཡིན། ། ོ
ཞེས་གསུངས། དོན་ནི། རང་གི་ངག་གི་ཉེས་པ་ལ་མ་བརྟགས་པར་
ཤིན་ཏུ་རྩུབ་པོའི་ཚིག་སྨྲས་པའི་དབང་གིས་གཞན་དག་གི་སེམས་
འཁྲུགས་པར་འགྱུར་ཞིང་། རྒྱལ་བའི་སྲས་རྣམས་ཀྱི་ཚིག་སྨྲ་བ་ན།
འཇམ་ཞིང་རན་པ་དང་། ཕེབ་པར་སྨྲ་དགོས་པ་སོགས་ཀྱི་སྤྱོད་ཚུལ་
བཟང་པོ་ལས་ཀྱང་ཉམས་པར་འགྱུར་བས་ན་ངག་རྩུབ་པོ་སྨྲ་བ་ནི་
ཉེས་པ་ཆེའོ། །དེའི་ཕྱིར་གཞན་དག་དང་གཏམ་སྨྲ་བ་ན་བརྟགས་ནས་

ཕ་རོལ་གྱི་ཡིད་དུ་མི་འོང་བའི་ཚིག་རྩུབ་པོ་སྨྲ་བ་སྤོང་བ་ནི་རྒྱལ་སྲས་
རྣམས་ཀྱིས་མི་སྙན་པའི་ཚིག་སྤོང་ཚུལ་གྱི་ལག་ལེན་ཡིན་ནོ་ཞེས་པའོ། །
གཞན་ཡང་མཛོད་ལས། ཚིག་རྩུབ་པོ་ནི་མི་སྙན་པ། །ཞེས་པ་ལྟར།
ཚིག་རྩུབ་ནི་ཀུན་ནས་མནར་སེམས་སྐྱེ་བའི་གཞིར་གྱུར་པའི་སེམས་
ཅན་ལ་དུག་གསུམ་གང་རུང་གིས་བསླང་བའི་ཚིག་མི་སྙན་པ་བརྗོད་
པའོ༑ །བརྗོད་ཚུལ་ནི། བདེན་མི་བདེན་གང་ཡང་རུང་རིགས་སམ། ·སྒོ་
གསུམ་མམ། ཚུལ་ཁྲིམས་སོགས་ཀྱི་སྐྱོན་མངོན་ལྐོག་གང་ཡིན་ལ་རང་
གིས་བརྗོད་པའམ། གཞན་ལ་བརྗོད་དུ་བཅུག་པ་སོགས་ཀྱི་སྒོ་ནས་
ཡུལ་དེས་གོ་བར་བྱས་པའོ། །དེའང་འཇམ་རྩུབ་གང་གི་སྒོ་ནས་བརྗོད་
ཀྱང་ཕན་སེམས་འབའ་ཞིག་ཡིན་ན་མ་གཏོགས་ཚིག་རྩུབ་ཏུ་འགྲོའོ། །
ལས་འབྲས་སྟོན་པའི་གསུང་རབ་རྣམས་ལས་འདིའི་ཉེས་དམིགས་
མང་དུ་འབྱུང་ངོ་། །བསླབ་བཏུས་སུ་མདོ་དྲངས་པ་ལས་ཀྱང་། བྱང་
ཆུབ་སེམས་དཔའ་གང་གིས་སེམས་ཅན་རྣམས་ལ་གནོད་པར་འགྱུར་
བའི་ཚིག་དེ་སྨྲ་བར་མི་བྱའོ། །དེ་བཞིན་དུ་སྦྱར་ཏེ། གདུང་བར་འགྱུར་
བ་དང་། སྙིང་ལ་མི་འབབ་པ་དང༌། རྣར་མི་སྙན་པ་སོགས་ཚིག་གི་
སྐྱོན་མང་པོ་སྤངས་ནས། ཀུན་ཏུ་མི་རྒོད་འཇམ་པ་དང༌། །ཞེས་སོ། །
སྔར་དྲངས་པ་ལྟར། འཇམ་པ་དང་། མཉེན་པ་དང་། ཡིད་དུ་འོང་བ་
སོགས་ཀྱི་ཚིག་སྨྲ་དགོས་པར་གསུངས་སོ། །དེ་བཞིན་དུ་རྒྱུད་ལས་
ཀྱང་༑ བྱང་ཆུབ་སེམས་དཔའི་སེམས་ཅན་ཐམས་ཅད་ཀྱི་དོན་བྱ་བའི་
ཕྱིར་ཐོག་མར་འགྲོ་བ་ནི་ཚིག་སྙན་པ་ཡིན་པའི་ཕྱིར་རོ། །ཞེས་དང་།
སྤྱོད་འཇུག་ལས། སྨྲ་ན་ཡིད་ཕེབ་འབྲེལ་བ་དང་། །དོན་གསལ་ཡིད་དུ

འོང་བ་དང་། ཞེས་སོགས་དང་། བཤེས་སྤྲིང་ལས། རྒྱལ་བས་སྙིང་ལ་
འབབས་དང་བདེན་པར་སྨྲ། །ལོག་པར་སྨྲ་ལྡན་སྐྱེས་བུ་རྣམས་ཀྱི་ནི།
སྦྲང་རྩི་མེ་ཏོག་མི་གཙང་ལྟ་བུའི་ཚིག །རྣམ་གསུམ་བཀའ་སྩལ་དེ་ལས་
ཐ་མ་སྤང་། །ཞེས་རྒྱལ་བས་སྐྱེས་བུ་རྣམས་ཀྱི་ཚིག་རྣམ་པ་གསུམ་
བཀའ་སྩལ་ཏེ། སྙིང་ལ་འབབས་ཤིང་སྙན་པ་དང༌། བདེན་པར་སྨྲ་བ་
དང་༑ ལོག་པར་སྨྲ་བ་སྟེ་གསུམ་མོ། །དེ་དག་ནི་རིམ་པར་དགའ་བར་
བྱེད་པ་སྦྲང་རྩི་ལྟ་བུ་དང༌། མཛེས་ཤིང་བསྔགས་པར་འོས་པ་མེ་ཏོག་
ལྟ་བུ་དང་། སྨད་པའི་འོས་མི་གཙང་བ་ལྟ་བུ་སྟེ་གསུམ་གྱི་དང་པོ་
གཉིས་བསྟེན་ཅིང་ཐ་མ་སྤང་བར་བྱའོ་ཞེས་ངག་གི་ཉེས་པ་སྤྱིར་
བཀག་གོ །གཞན་ཡང་ཇོ་བོས། གཞན་གྱི་སྙིང་ལ་མི་འབབས་པའི། །
ཚིག་དེ་མཁས་པས་རིང་དུ་སྤང༌། །ཞེས་དང༌། རྟག་ཏུ་འཛུམ་པའི་
བཞིན་དང་བྱམས་པའི་ཡིད་ཀྱིས་ཁྲོས་མེད་གསང་པོར་སྨྲོས། །ཞེས་
དང་༑ ཁ་རག་པས། ཚིག་རྩུབ་དུག་མདའ་མ་འཕེན་པར། །རྒྱུད་ངན་
ཞེ་སྡང་སྤོངས་ཤིག་ཨཾ། །ཞེས་དང་། འཆད་ཁ་བས། ཤགས་ངན་མ་རྒོད།
ཅེས་དང་། གནད་ལ་མི་དབབ་ཅེས་གསུངས་ཏེ། གཞན་གྱིས་ཚིན་ངན་
སྨྲས་པའི་ལན་དུ་ཚིག་རྩུབ་མོས་ཤགས་མི་འབྱེད་པ་དང་། མིའི་མཚང་
འདྲུ༑ མི་མིན་གྱི་སྲོག་སྔགས་འདྲེན་པ་སོགས་གནད་དུ་ཕོག་པའི་ཚིག་
རྩུབ་མི་སྨྲ་བའོ། །གཞན་ཡང་རྒྱལ་སྲས་པ་ཉིད་ཀྱིས། སྨྲ་བ་མང་པོས་མི་
དགེ་སྐྱེད་སྲིད་ཅིང༌། །ཞེས་སོགས་དང༌། འོ་སྐོལ་གྱིས་སུ་ལའང་ཚིག་
ངན་སྨྲ་མི་ནུས་གསུང་ཞིང་། ཅི་འདྲ་ཞིག་ལའང་བླ་མའམ། སྟོན་
པའམ༑ སློབ་དཔོན་ནམ། དགེ་བཤེས་སམ། དབོན་པོའམ། དཔོན་པོ་

ཞེས་སོགས་ཀྱིས་ཞེ་ས་མ་བཅུག་པར་མིང་རྐྱང་ནས་འབོད་མི་སྲིད་
ཅིང་༑ ཉེ་གནས་ཟླ་བཟང་ལའང་སྟོན་པ་ཟླ་བཟང་ཞེས་གསུངས་པར་
མཛད་དོ། །དེ་ལྟར་རང་གི་འཁྲུལ་པ་རང་གིས་བརྟགས་ནས་སྤོང་བ་
སོགས་ཆོས་བཞི་ནི་ལྷག་བསམ་བསྐུལ་བའི་མདོ་ལས་བྱུང་བ་སྟེ།
ཉིད་ལས། བྱམས་པ་བྱང་ཆུབ་སེམས་དཔའི་ཐེག་པ་པའི་གང་ཟག་
ཆོས་བཞི་དང་ལྡན་ན་ཕྱི་མ་ལྔ་བརྒྱ་པ་ཐ་མ་ལ་དམ་པའི་ཆོས་རྣམ་
པར་འཇིག་པའི་ཚེ་མ་སྣད་ཅིང་མ་སྨྲས་ལ་བདེ་བར་ཡོངས་སུ་ཐར་
བར་འགྱུར་རོ། །བཞི་གང་ཞེ་ན་བདག་གི་འཁྲུལ་པ་ལ་སོ་སོར་རྟོག་པ་
དང་༑ བྱང་ཆུབ་སེམས་དཔའི་ཐེག་པ་པའི་གང་ཟག་གཞན་གྱི་ཉེས་པ་
མི་གླེང་བ་དང་། མཛའ་བཤེས་ཀྱི་ཁྱིམ་དང་སློང་མོ་སྟེར་བའི་ཁྱིམ་ལ་
མི་བལྟ་བ་དང༌། ཡིད་དུ་མི་འོང་བའི་ཚིག་སྤོང་བ་སྟེ། ཞེས་གསུངས་
སོ༑ །
གསུམ་པ་ཉོན་མོངས་སྤོང་ཚུལ་ལ་བསླབ་པ་ནི། དེ་
རྩ་བ། ཉོན་མོངས་གོམས་ན་གཉེན་པོས་བཟློག་དཀའ་བས། །
དྲན་ཤེས་སྐྱེས་བུས་གཉེན་པོའི་མཚོན་བཟུང་ནས།
ཆགས་སོགས་ཉོན་མོངས་དང་པོ་སྐྱེས་མ་ཐག །
འབུར་འཇོམས་བྱེད་པ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། ཆགས་སོགས་ཉོན་མོངས་རྣམས་ཅི་སྐྱེ་སྐྱེ་
ལ་གཉེན་པོ་མ་བསྟེན་པར་སྐྱེར་བཅུག་ནས་རིམ་གྱིས་གོམས་ཤིང་
འདྲིས་པར་གྱུར་ན་ཕྱི་ནས་གཉེན་པོས་བཟློག་ཅིང་སྤོང་བ་ཤིན་ཏུ་
དཀའ་བས་ན། བླང་དོར་མི་བརྗེད་པའི་དྲན་པ་དང་། སྒོ་གསུམ་གྱི་

གནས་སྐབས་ལ་ཅིར་འགྱུར་རྟོག་པའི་ཤེས་བཞིན་གྱི་སྐྱེས་བུས་གཉེན་
པོའི་མཚོན་ཆ་ཤིན་ཏུ་རྣོན་པོའི་སྟོབས་ཤུགས་དང་ལྡན་པ་བཟུང་ནས།
ཆགས་སོགས་ཉོན་མོངས་པ་རྣམས་དང་པོ་སྐྱེས་པ་ལ་ཕྱོགས་པའམ་
སྐྱེས་མ་ཐག་མགོ་འབུར་ཙམ་ནས་འཇོམས་ཤིང་སྤོང་བར་བྱེད་པ་ནི་
རྒྱལ་སྲས་རྣམས་ཀྱིས་ཉོན་མོངས་ལ་གཉེན་པོ་བསྟེན་ཚུལ་གྱི་ལག་
ལེན་ཡིན་ནོ་ཞེས་པའོ། །གཞན་ཡང་མདོ་སྡེའི་རྒྱན་ལས། ཉོན་མོངས་
རྣམས་ཀྱིས་བདག་འཇོམས་སེམས་ཅན་འཇོམས་ཤིང་ཚུལ་ཁྲིམས་
འཇོམས༑ །ཞེས་སོགས་དང༌། སྤྱོད་འཇུག་ལས། ཞེ་སྡང་སྲེད་སོགས་
དགྲ་རྣམས་ནི།
ཀུན་ཏུ་ཁ་ན་མ་ཐོ་བ་དང་། སྡུག་བསྔལ་དང་ཡིད་མི་བདེ་སྐྱེད་པ་
དང་༑ རང་གཞན་གཉིས་ཀ་ལ་གནོད་པ་སོགས་ཉེས་དམིགས་ཤིན་ཏུ་
ཆེའོ༑ །དེས་ན་ཉེས་དམིགས་ཅན་གྱི་ཉོན་མོངས་དེ་རྣམས་སྤོང་བ་ལ་
འབད་དགོས་ཏེ། སྤྱོད་འཇུག་ལས། འདི་ལ་བདག་གིས་ཞེན་བྱ་ཞིང་། །
འཁོན་དུ་བཟུང་ནས་གཡུལ་སྤྲད་དེ། །ཞེས་སོགས་དང༌། ཉོན་མོངས་
ཉོན་མོངས་ཤེས་རབ་མིག་གིས་སྤང༌། །ཞེས་སོགས་སོ། །སྤོང་ཚུལ་ཡང་།
དྲན་ཤེས་ཀྱིས་སོ་བཙུགས་ཏེ་མགོ་ནམ་འབུར་ལ་ངོས་ཟིན་པར་བྱས་
ནས་དེ་ལ་དགྲར་བཟུང་སྟེ་གཉེན་པོའི་མདུང་ཐུང་གིས་འདེབས་
དགོས་ཀྱི། དེ་ལས་གཞན་དུ་དང་པོ་བྱུང་ཙ་ན་དང་དུ་ལེན་ན་ཁོ་
སྟོབས་ཆེ་རུ་སོང་ནས་སྤང་དཀའོ། །དེ་ལ་ཉོན་མོངས་པའི་དགྲ་དང་།
འཐབ་ཚུལ་སྤྱོད་འཇུག་བརྩོན་འགྲུས་ལེའུར་ཞིབ་པར་གསུངས་ཏེ།
འདི་ལྟར། འཐབ་རྙིང་དགྲ་ལ་ལྷན་ཅིག་ཏུ། །ཞེས་སོགས་ཀྱིས་འཐབ་

མོ་ལ་གོམས་པའི་སྐྱེས་བུ་དགྲ་དང་འཐབ་པ་ལ་མཁས་པ་ལྟར་ཉོན་
མོངས་པའི་གཉེན་པོ་བསྟེན་པ་ལ་མཁས་དགོས་པ་དང་། གཡུལ་དུ་
རལ་གྲི་ལྷུང་གྱུར་ན། །སོགས་ཀྱིས་དགྲ་དང་འཐབ་ཚེ་ལག་ནས་རལ་
གྲི་ཤོར་ན་མྱུར་དུ་ལེན་པ་ལྟར་གཉེན་པོ་བསྟེན་པའི་དྲན་པའི་མཚོན་
ཆ་ཤོར་ན་ངན་འགྲོར་ལྷུང་བས་འཇིགས་ནས་དེ་མ་ཐག་དྲན་པ
བསྟེན་དགོས་པ་དང་། ཇི་ལྟར་ཁྲག་ལ་རྟེན་བཅས་ནས། །སོགས་ཀྱིས་
དུག་མདས་རྨ་བྱུང་ན་དེ་མ་ཐག་རྨ་བཅད་དེ་འདོར་དགོས་པ་ལྟར་
ས་པ་སྐྱེ་མ་ཐག་འགོག་དགོས་པ་དང་། ཡུངས་མར་བཀང་ཉོན་མོངས་པ་
བའི་སྣོད་བཀུར་ལ། །སོགས་ཀྱིས་ཉོན་མོངས་པའི་དགྲ་དང་འཐབ་ཚེ་
ཤིན་ཏུ་བསྒྲིམས་ཏེ་དྲན་ཤེས་བསྟེན་དགོས་པ་དང་། དེ་བས་པང་དུ་
སྦྲུལ་འོང་ན། །སོགས་ཉོན་མོངས་སྐྱེས་མ་ཐག་གདོང་ཟློག་བྱེད་ཚུལ་
སོགས་བསྟན་ཏེ་མང་གིས་དོགས་ནས་དེ་དོན་ཞིབ་པར་མ་སྤྲོས་སོ།
གཞན་ཡང་ཇོ་བོས། ཉོན་མོངས་པ་ནམ་བྱུང་ཙ་ན་གཉེན་པོ་དྲན་
དགོས་པ་ཡིན། ཉོན་མོངས་པ་ཁ་རྒྱལ་དུ་བཏང་བའི་ཆོས་ཀྱི་དགོས་པ་
ཅི་ཡོད་ཅེས་དང་། ཉོན་མོངས་གཉེན་པོས་ཐུགས་འཇོམས་པའི། །སྐྱེས་
བུ་མཆོག་དེ་དཔའ་བོ་ཡིན། །ཞེས་དང༌། རྟོག་པ་ཐམས་ཅད་འབུར་
འཇོམས་དང་། གཉེན་པོ་ཐམས་ཅད་བཅོམ་བརྡེག་བྱེད་དགོས་པར་
ཡང་གསུངས། འབྲོམ་གྱིས་ཀྱང་། ཉོན་མོངས་པའི་གཉེན་པོར་འགྲོ་ན་
ཆོས་ཡིན། མི་འགྲོ་ན་ཆོས་མིན་ཞེས་དང་། དགོན་པ་བས། ཉོན་མོངས་
སྤོང་བ་ལ་དེའི་ཉེས་དམིགས་དང་། མཚན་ཉིད་དང་། གཉེན་པོ་དང་།
སྐྱེ་བའི་རྒྱུ་རྣམས་ཤེས་དགོས། ཉེས་དམིགས་ཤེས་པར་བྱས་ནས་སྐྱོན་

དུ་བལྟ། དགྲར་བཟུང༌། ཉེས་དམིགས་མ་ཤེས་ན་དགྲར་མི་གོ་བས་
མདོ་རྒྱན་དང་སྤྱོད་འཇུག་ལྟར་སེམས་པ་ཡིན། ཞེས་དང་། ཉོན་མོངས་
ཀྱི་མཚན་ཉིད་ཤེས་པ་ལ་ཆོས་མངོན་པ་མཉན། མ་ཐ་ནའང་ཕུང་པོ་
ལྔའི་རབ་བྱེད་མཉན་ལ་རྩ་བ་དང་ཉེ་བའི་ཉོན་མོངས་རྣམས་ངོ་ཤེས་
པར་བྱས་ནས་ཆགས་སྡང་སོགས་གང་རུང་སྐྱེས་ཙ་ན་འདི་དེ་ཡིན་ཨཾ།
ཁོ་བྱུང་ངོ་སྙམ་དུ་ངོས་བཟུང་བ་ནི་ཉོན་མོངས་དང་འཐབ་པ་ཡིན་ནོ་
གསུངས༑ ཕུ་ཆུང་བས། ང་ནི་ཉོན་མོངས་པའི་ལྗིད་ཀྱིས་མནན་ཡང་མ་
ཐང་འོག་ནས་སོ་ཚིགས་བྱེད་གསུངས། པོ་ཏོ་བས། རྟག་ཏུ་དྲན་ཤེས་
དང་ལྡན་པས་རང་གི་སེམས་རྒྱུད་ལ་བརྟགས་ཤིང་ནང་གི་ཉོན་
མོངས་པ་མཐའ་དག་སྤང་ཞིང་བསྲུང་བ་ལ་ནན་ཏན་བྱེད་དགོས་
ཞེས་དང་། འབན་གུང་རྒྱལ་གྱིས། ད་ནི་སེམས་ཀྱིས་མཁར་སྒོར་གཉེན་
པོའི་མདུང་ཐུང་ཞིག་མནན་ལ་བསྡད་པ་མིན་པ་གཞན་བྱ་རྒྱུ་མེད། ཁོ་
སྒྲིམ་ན་ང་སྒྲིམ། ཁོ་གློད་ན་ང་གློད་ཅེས་དང་། གླང་ཐང་པས། སྤྱོད་
ལམ་ཀུན་ཏུ་རང་རྒྱུད་ལ། །རྟོག་ཅིང་ཉོན་མོངས་སྐྱེས་མ་ཐག །བདག་
གཞན་མ་རུངས་བྱེད་པས་ན། །བཙན་ཐབས་གདོང་ནས་བཟློག་པར་
བྱ༑ །ཞེས་དང་། འདུག་ས་སྤོ་བ་དང་། སྐེ་ཅུ་ཅུ་བྱས་པ་ཙམ་གྱིས་ཀྱང་
ཉལ་གྱིས་འགྲོ་ཞེས་དང་། སྨྱུག་རུམ་པས། ཉོན་མོངས་ཉུག་གིས་བྱུང་
ཙ་ན་ལེ་ལོ་མི་བྱ་བར་མོད་ལ་གཉེན་པོས་བཟློག །ཟློག་མ་ནུས་ན་
ལངས་ལ་མཎྜལ་དང་མཆོད་པ་བཤམས། བླ་མ་དང་ཡི་དམ་ལ་ཕུལ་ལ་
གསོལ་བ་གདབ། དེ་ལ་དམིགས་ནས་ཁྲོ་བོའི་བཟླས་པ་བྱས་པས་ཉལ་
གྱིས་འགྲོ་གསུངས། གཞན་ཡང་རྒྱལ་སྲས་པ་ཉིད་ཀྱིས། རྗེས་ཐོབ་དུག་

གསུམ་རྟོག་པའི་འདུལ་སྦྱོང་འདི། །དྲན་སྣང་ཐམས་ཅད་ཆོས་སྐུར་མ་
ཤར་བར། །མེད་ཐབས་མེད་དོ་དགོས་དུས་དྲན་པར་གྱིས། །འཁྲུལ་
རྟོག་ཡན་པར་མ་གཏོང་མ་ཎི་པ། །ཞེས་དང༌། དང་པོ་ཉོན་མོངས་པ་
སྐྱེས་པ་ངོས་ཟིན་པར་བྱས་ལ། བར་དུ་གཉེན་པོའི་སྟོབས་བསྐྱེད་ནས་
སྤང་༑ མཐར་ཕྱིས་མི་འབྱུང་བར་བྱ་བའི་ཕྱིར་འབད་པར་བྱའོ། །ཞེས་
གསུངས་ཤིང་། དེ་ལྟར་ཉམས་བཞེས་མཛད་དོ། །
བཞི་པ་དྲན་ཤེས་ལྡན་པས་གཞན་དོན་སྒྲུབ་པ་ལ་བསླབ་པ་ནི།
རྩ་བ། མདོར་ན་གང་དུ་སྤྱོད་ལམ་ཅི་བྱེད་ཀྱང་། །
རང་གི་སེམས་ཀྱི་གནས་སྐབས་ཅི་འདྲ་ཞེས། །
རྒྱུན་དུ་དྲན་དང་ཤེས་བཞིན་ལྡན་པ་ཡིས། །
གཞན་དོན་སྒྲུབ་པ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། རྒྱལ་སྲས་རྣམས་ཀྱི་ལག་ལེན་གྱི་རིམ་པ་
སྔར་བཤད་པ་དེ་ཐམས་ཅད་ཀྱི་དོན་གྱི་གནད་མདོར་བསྡུ་ན། གནས་
གང་དུ་སྤྱོད་ལམ་རྣམ་བཞི་ཅི་བྱེད་ཀྱང་རང་གི་སེམས་ཀྱི་གནས་
སྐབས་དགེ་མི་དགེ་ཅི་འདྲ་བར་འགྱུར་ཞེས་ཡང་ཡང་རྟོག་པའི་སྒོ་
ནས་དུས་རྒྱུན་དུ་དྲན་པ་དང་ཤེས་བཞིན་མ་ཉམས་ཤིང་། གཞན་ཕན་
གྱི་བསམ་པ་མཆོག་ཏུ་བཟང་པོ་དང་ལྡན་པ་ཡིས་སེམས་ཅན་གཞན་
གྱི་དོན་སྒྲུབ་པ་ནི་རྒྱལ་སྲས་རྣམས་ཀྱིས་དོན་གཉིས་སྒྲུབ་ཚུལ་གྱི་ལག་
ལེན་ཐམས་ཅད་ཀྱི་རྩ་བའི་གནད་ཤིན་ཏུ་གཅེས་པ་ཡིན་ནོ་ཞེས་པའོ། །
གཞན་ཡང་སྤྱོད་འཇུག་ལས། བསླབ་པ་བསྲུང་བར་འདོད་པ་ཡིས། །
རབ་ཏུ་བསྒྲིམས་ཏེ་སེམས་བསྲུང་བྱ། །ཞེས་སོགས་ལྟར། བསླབ་པ་

བསྲུང་བའི་ཐབས་སུ་སེམས་བསྲུང་དགོས་ལ། སེམས་གང་གིས་སྲུང་
ན༑ དེ་ཉིད་ལས། སེམས་བསྲུང་འདོད་པ་རྣམས་ལ་ནི། །དྲན་པ་དང་
ནི་ཤེས་བཞིན་དག །ཐམས་ཅད་འབད་པས་སྲུངས་ཤིག་ཅེས། །བདག་
ནི་དེ་ལྟར་ཐལ་མོ་སྦྱོར། །ཞེས་སེམས་བསྲུང་ཐབས་སུ་དྲན་ཤེས་བསྟེན་
པ་ཅི་ནས་ཀྱང་གལ་ཆེ་བར་གསུངས་སོ། །དེ་ལ་དྲན་པ་ནི། བླང་དོར་
བྱེད་ཚུལ་གྱི་དམིགས་རྣམས་མི་བརྗེད་པ་ཡིན་ལ། འདི་ཤིན་ཏུ་གལ་ཆེ་
སྟེ༑ བཤེས་སྤྲིང་ལས། དེ་ནི་བསྒྲིམས་ཏེ་མངོན་པར་བསྲུང་བགྱི་སྟེ།
དྲན་པ་ཉམས་པས་ཆོས་ཀུན་འཇིག་པར་འགྱུར། །ཞེས་དང་། སྤྱོད་
འཇུག་ལས། ཀུན་ནས་དྲན་པའི་ཐག་པ་ཡིས། །སེམས་ཀྱི་གླང་པོ་དམ་
བཏགས་ན། །འཇིགས་པ་ཐམས་ཅད་མེད་འགྱུར་ཞིང་། །ཞེས་སོགས་
གསུངས་ཏེ་དྲན་པ་ཉམས་མ་ཉམས་ཀྱི་སྐྱོན་ཡོན་ནོ། །ཤེས་བཞིན་ནི།
སྒོ་གསུམ་གྱི་བྱ་བ་ཐམས་ཅད་ལ་སོ་སོར་རྟོག་ཅིང་ལེགས་ཉེས་གང་ལ་
འཇུག་པ་ངོས་ཟིན་པའོ། །དེ་ལྟར་སྤྱོད་འཇུག་ལས། ལུས་དང་སེམས་
ཀྱི་གནས་སྐབས་ལ། །ཡང་དང་ཡང་དུ་བརྟག་བྱ་བ། །འདི་ཉིད་ཁོ་ན་
མདོར་ན་ནི། །ཤེས་བཞིན་སྲུང་བའི་མཚན་ཉིད་དོ། །ཞེས་གསུངས།
མདོ་སྔགས་ཀྱི་ཉམས་ལེན་གང་བྱེད་ཐམས་ཅད་དྲན་ཤེས་བསྟེན་པ་
ལ་རག་ལས་གསུངས་པས་གལ་ཆེའོ། །དེ་བཞིན་དུ་མདོ་ལས། དགེ་
བའི་ཆོས་སུ་བརྗོད་པ་ཇི་སྙེད་པ། །ཀུན་གྱི་རྩ་བ་བག་ཡོད་འདི་ཡིན་ལ།
ཞེས་པ་ལྟར། བག་ཡོད་ནི་དགེ་ཆོས་ཐམས་ཅད་ཀྱི་རྩ་བ་ཡིན་ལ། དེའི་
ངོ་བོ་ནི། མི་དགེ་བ་ལ་འཇུག་པ་ན་དེ་སྤང་ཞིང་དགེ་བ་སྒྲུབ་པའོ། །
བག་མེད་བག་ཡོད་གཉིས་ཀྱི་སྐྱོན་ཡོན་སོགས་མང་ཡང་ཞར་བྱུང་དེ་

ཙམ་མོ། །མདོར་ན་བྱང་སེམས་རྣམས་ཀྱིས་སྤྱོད་ལམ་ཐམས་ཅད་དུ་
དྲན་ཤེས་བག་ཡོད་ཀྱིས་ཟིན་པའི་སྒོ་ནས་སྤྱོད་ཡུལ་ཡོངས་སུ་དག་
པའི་མདོ་ལྟར་སློབ་ཅིང་། དེ་ཐམས་ཅད་ལ་གཞན་ཕན་གྱི་བསམ་པས་
ཟིན་པར་བྱས་ནས་དངོས་སམ་བརྒྱུད་ནས་གཞན་དོན་དང་བྱང་ཆུབ་
ཀྱི་རྒྱུར་འགྱུར་བ་ལ་བསླབ་དགོས་ཏེ། གཞན་དོན་དུ་རྫོགས་བྱང་དོན་
གཉེར་གྱི་སྨོན་སེམས་མ་ཉམས་ན་བྱང་སེམས་ཀྱི་བསླབ་བྱ་ཐམས་
ཅད་དེར་འདུས་པར་རྒྱལ་པོ་ལ་གདམས་པའི་མདོ་ལས་གསུངས་ཤིང་།
བསླབ་བཏུས་ལས་ཀྱང་། སྤྱོད་ལམ་ཐམས་ཅད་དུ་བྱང་ཆུབ་ཀྱི་སེམས་
སྦྱོང་བ་དང་། བྱང་ཆུབ་ཀྱི་སེམས་སྔོན་དུ་འགྲོ་བ་ཞེས་དང་། བྱང་ཆུབ་
སེམས་དཔའི་བསླབ་པ་ནི་འདིར་ཟད་དེ། འདི་ལྟ་སྟེ། སེམས་ཡོངས་སུ་
སྦྱོང་བའོ། །ཞེས་གསུངས། གཞན་དོན་དུ་སངས་རྒྱས་འཐོབ་འདོད་ཀྱི་
བློ་སྤངས་ན་སྨོན་འཇུག་གཉིས་ཀ་སྤང་བར་འགྱུར་བས་ན། འཕྲལ་ལ་
གཞན་དོན་དངོས་སུ་ནུས་མི་ནུས་གང་ཡིན་ཀྱང་གཞན་ཕན་གྱི་
བསམ་པ་ཅི་ནུས་ཀྱིས་མ་ཉམས་པར་བྱེད་དགོས་ཏེ། བྱང་ཆུབ་སེམས་
འགྲེལ་ལས། གཞན་ཕན་ལས་ལ་མཐུ་མེད་ཀྱང་། །དེ་ཡི་བསམ་པ་རྟག་
ཏུ་བྱ། །གང་ལ་བསམ་པ་དེ་ཡོད་པ། །དེ་ནི་དེ་ལ་དོན་གྱིས་ཞུགས། །
ཞེས་སོ། །གཞན་ཡང་ཇོ་བོས། དྲན་དང་ཤེས་བཞིན་བག་ཡོད་པས། །
དབང་པོའི་སྒོ་རྣམས་རྟག་ཏུ་བསྲུང༌། །ཉིན་མཚན་དུས་གསུམ་ཡང་
དང་ཡང་། །སེམས་ཀྱི་རྒྱུད་ལ་བརྟག་པར་བྱ། །ཞེས་དང་། ཡོན་ཏན་གྱི་
མཆོག་ཕན་སེམས་ཆེ་བ་ཡིན།།གདམས་ངག་གི་མཆོག་རྟག་ཏུ་རང་
སེམས་བལྟ་བ་ཡིན། གྲོགས་ཀྱི་མཆོག་དྲན་པ་ཤེས་བཞིན་ཡིན་ཞེས་

དང་༑ དགོན་པ་བས་ཀྱང་། ཉིན་མཚན་དུ་རང་གི་སེམས་ལ་བྱ་ར་བྱ་
བ་ལས་གཞན་ཅི་ཡོད་གསུངས། པོ་ཏོ་བས། སྤྱོད་ལམ་རྣམ་བཞིར་དྲན་
པ་དང་ཤེས་བཞིན་གྱིས་ཟིན་པས་འགྲོ་ཡང་བྱམས་པ་དང་སྙིང་རྗེ་
བྱང་ཆུབ་ཀྱི་སེམས་ཀྱིས་འགྲོ། འཆག་ཀྱང་བྱམས་པ་དང་སྙིང་རྗེ་བྱང་
ཆུབ་སེམས་ཀྱིས་འཆག །དེ་བཞིན་དུ་ཉལ་འདུག་ཟ་བ་སོགས་སྒོ་
གསུམ་གྱི་བྱ་བ་ཅི་བྱེད་ཐམས་ཅད་བྱམས་སྙིང་རྗེ་བྱང་ཆུབ་སེམས་
ཀྱིས་བྱེད་ཅིང་སྦྱང་ཞེས་དང་། གླང་རི་ཐང་པས། ཐེག་པ་ཆེན་པོ་ལ་བྱ་
སེམས་ཅན་གྱི་དོན་ལས་མེད་པས་གཞན་དོན་གྱི་གོ་ཆ་མ་ཆུང་ཞེས་
དང༌།༑ ཤ་ར་བས། དུས་ཐམས་ཅད་དུ་དྲན་པ་དང་ཤེས་བཞིན་དང་
བག་ཡོད་པས་ཟིན་པར་བྱ། ལུས་ངག་ཡིད་གསུམ་གྱི་བྱ་བ་ཅི་བྱེད་
བྱང་ཆུབ་ཀྱི་སེམས་སྔོན་དུ་གཏོང་ཞེས་དང་། སྤྱོད་ཡུལ་ཡོངས་སུ་དག་
པའི་མདོ་ལས་གསུངས་པ་ལྟར་བྱ་བ་གང་བྱེད་ཀྱང་གཞན་དོན་གྱི་བློ་
སྦྱོང་བ་དང་ཞེས་གསུངས་ལ། དགེ་བཤེས་བྲག་རྒྱབ་པས། དུས་རྟག་ཏུ་
དྲན་པའི་བྱ་ར། ཤེས་བཞིན་གྱི་ལྟ་རྟོག །བག་ཡོད་ཀྱི་ཟོན་ཡང་དང་
ཡང་དུ་བྱེད་དགོས། ཞེས་སོགས་གསུངས། གཞན་ཡང་རྒྱལ་སྲས་པ་
ཉིད་ཀྱིས། དྲན་ཤེས་བག་ཡོད་ལྡན་པས་རྟག་ཏུ་རང་རྒྱུད་གདུལ། །
ཞེས་དང་། མདོར་ན་དྲན་ཤེས་ལྡན་པས་རང་རྒྱུད་ལ། །ལེགས་པར་
བརྟགས་ནས་ཆོས་ནས་གསུངས་ཚུལ་དང་། །རང་གིས་ཉམས་སུ་ལེན་
ཚུལ་མི་འགལ་བར། །རང་དབང་རང་གིས་ཐུབ་པ་ཤིན་ཏུ་གཅེས། །
ཞེས་དང་། ཐེག་ཆེན་ཁྱད་ཆོས་ཡིན་པས་འགྲོ་ལ་ཕན་སེམས་སྐྱེད། །
རྒྱལ་སྲས་སྤྱོད་ཚུལ་ཡིན་པས་སྒོ་གསུམ་གཞན་ཕན་སྒྲུབ།།ཅེས་

གསུངས་ཤིང་། དེ་ལྟར་ཉམས་བཞེས་མཛད་དོ། །
ལྔ་པ་དགེ་བ་རྫོགས་བྱང་དུ་བསྔོ་བ་ནི།
རྩ་བ། དེ་ལྟར་བརྩོན་པས་བསྒྲུབས་པའི་དགེ་བ་རྣམས། །
མཐའ་ཡས་འགྲོ་བའི་སྡུག་བསྔལ་བསལ་བྱའི་ཕྱིར། །  
ོའཁོར་གསུམ་རྣམ་པར་དག་པའི་ཤེས་རབ་ཀྱིས།
བྱང་ཆུབ་བསྔོ་བ་རྒྱལ་སྲས་ལག་ལེན་ཡིན། །
ཞེས་གསུངས། དོན་ནི། སྔར་བཤད་པ་དེ་ལྟར་རྒྱལ་སྲས་རྣམས་ཀྱི་
སྤྱོད་པ་ལག་ལེན་ལ་སྤྲོ་བཞིན་དུ་འཇུག་པའི་བརྩོན་འགྲུས་ཆེན་པོའི་
སྒོ་ནས་འབད་པས་བསླབ་ཅིང་བསྒྲུབས་པའི་དགེ་བ་གང་ཡིན་པ་
དེས་མཚོན་རང་གཞན་ཡོངས་ཀྱིས་དུས་གསུམ་བསགས་པའི་རྣམ་
དཀར་མ་ལུས་པ་རྣམས་མཐའ་ཡས་པའི་འགྲོ་བའི་ཚོགས་ཀུན་གྱི་
སྡུག་བསྔལ་བསལ་བར་བྱ་བའི་ཕྱིར་དུ། བསྔོ་བྱ་སྔོ་བྱེད་སྔོ་ཚུལ་གྱི་
འཁོར་གསུམ་ལ་བདེན་འཛིན་གྱི་དྲི་མ་རྣམ་པར་དག་པའི་བདེན་
མེད་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་གཞན་དོན་དུ་
རྫོགས་པའི་བྱང་ཆུབ་ཀྱི་རྒྱུར་བསྔོ་བ་ནི་རྒྱལ་སྲས་རྣམས་ཀྱིས་དགེ་
ཚོགས་ཆུད་མི་ཟ་ཞིང་གོང་ནས་གོང་དུ་སྤེལ་བར་བྱེད་པའི་ཐབས་
མཁས་ཀྱི་ལག་ལེན་ཡིན་ནོ་ཞེས་པའོ། །གཞན་ཡང་མདོ་ལས། ཆོས་
རྣམས་ཐམས་ཅད་རྐྱེན་བཞིན་ཏེ། །འདུན་པའི་རྩ་ལ་རབ་ཏུ་གནས། །
གང་གིས་སྨོན་ལམ་ཅི་བཏབ་པ། །དེ་འདྲའི་འབྲས་བུ་འཐོབ་པར་
འགྱུར༑ །ཞེས་པ་ལྟར། དགེ་རྩ་གང་བསགས་རང་གིས་གང་དུ་བསྔོས་
ཀྱང་འབྲས་བུ་དེ་ལྟར་འཐོབ་པས་དགེ་བ་བསྔོ་དགོས་ལ། དེའང་སྤྱོད་

འཇུག་ལས། དངོས་སམ་ཡང་ན་བརྒྱུད་ཀྱང་རུང༌། །སེམས་ཅན་དོན་
ལས་གཞན་མི་སྤྱད། ། །སེམས་ཅན་ཁོ་ནའི་དོན་གྱི་ཕྱིར། །ཐམས་ཅད་
བྱང་ཆུབ་ཕྱིར་བསྔོའོ།།ཞེས་པ་ལྟར་གཞན་དོན་དུ་རྫོགས་བྱང་འཐོབ་
པའི་རྒྱུར་བསྔོ་དགོས་ལ།དེ་ལྟར་བསྔོས་པ་ནི་སངས་རྒྱས་མ་ཐོབ་པར་
དགེ་རྩ་མི་ཟད་ཅིང་གོང་འཕེལ་དུ་འགྲོ་བས་ན་བསྔོ་བ་མཆོག་ཡིན་ཏེ།
བློ་གྲོས་མི་ཟད་པས་ཞུས་པ་ལས།དགེ་བའི་རྩ་བ་བྱང་ཆུབ་ཏུ་བསྔོས་
པ་ནི་བྱང་ཆུབ་ཀྱི་སྙིང་པོ་ལ་འདུག་གི་བར་དུ་བར་མ་དོར་ཟད་པར་
མི་འགྱུར་རོ། །ཞེས་སོ། །དེ་ལས་གཞན་དུ་མ་བསྔོས་པ་ལོག་པར་བསྔོས་
པ༑ དམན་པ་འཁོར་བའི་རྒྱུར་བསྔོས་པ། ཐར་པ་ཙམ་གྱི་རྒྱུར་བསྔོས་
པ་རྣམས་ནི་འབྲས་བུ་ནམ་ཡང་མི་མཛད་པ་མ་ཡིན་ནོ། །དགེ་རྩ་
རྫོགས་བྱང་དུ་བསྔོས་ན་མི་འཛད་ཅིང༌། མ་བསྔོས་པ་སོགས་འཛད་པ་
ནི་མདོ་ལས་ཆུ་ཐིགས་གཅིག་རྒྱ་མཚོར་བླུགས་པ་དང་སྐམ་སར་
བཞག་པའི་དཔེས་བསྟན་ལ། སྤྱོད་འཇུག་ལས། ལྗོན་ཤིང་དང་ཆུ་ཤིང་
གིས་འབྲས་བུ་འབྱིན་པའི་དཔེས་བསྟན་ཏེ། ཇི་ལྟར་བསྔོ་ཚུལ་ཡང་།
མདོ་ལས་གལ་ཏེ་མཚན་མར་བྱེད་ན་དེ་ནི་བསྔོ་མ་ཡིན། །ཅི་སྟེ་མཚན་
མ་མེད་ན་བྱང་ཆུབ་བསྔོ་བ་ཡིན། །ཞེས་པ་ལྟར། བསྔོ་བྱ་སྔོ་བྱེད་སྔོ་
བའི་འཁོར་གསུམ་ལ་དམིགས་པ་བདེན་ཞེན་དང་བཅས་པའི་བསྔོ་བ་
ནི་རྣམ་པར་དག་པའི་བསྔོ་བ་མིན་ལ། འཁོར་གསུམ་པོ་ཐ་སྙད་དུ་
བློས་བཞག་ཙམ་དུ་གྲུབ་པ་ལས། རང་ངོས་ནས་བདེན་པར་མ་གྲུབ་
པར་ཤེས་པའི་ཤེས་རབ་ཀྱིས་ཟིན་པའི་བསྔོ་བ་ནི་རྣམ་པར་དག་པའི་
བསྔོ་བའོ། །གཞན་ཡང་ཇོ་བོས། ཉིན་མཚན་དུ་སྒོ་གསུམ་དགེ་བ་ལ་

འབད་ཀྱང་རྫོགས་བྱང་དུ་བསྔོ་མ་ཤེས་ན་ཕྱིན་ཅི་ལོག་གི་རྟོག་པ་
འབའ་ཞིག་གིས་འཛད། ཅེས་དང༌། དགེ་བ་ཐམས་ཅད་ལ་ཚུལ་སྣ་
ཚོགས་ནས་འབད་པར་བྱ་ཞིང་འཕྲལ་ལ་ཐམས་ཅད་མཁྱེན་པར་བསྔོ།
དེ་ལྟར་བྱས་ན་བསོད་ནམས་ཀྱང་ཡེ་ཤེས། ཡེ་ཤེས་ཀྱང་བསོད་ནམས་
ཀྱི་ཚོགས་སུ་འགྲོ་ཞེས་སོགས་དང་། དུས་གསུམ་དགེ་བ་ཅི་བསག་པ། །
བླ་མེད་བྱང་ཆུབ་ཆེན་པོར་བསྔོ། །བསོད་ནམས་སེམས་ཅན་རྣམས་ལ་
བདར༑ །ཞེས་དང་། འབྲོམ་གྱིས་ཀྱང་། ཆོས་ཐམས་ཅད་འཁོར་གསུམ་
མི་དམིགས་པའི་རྩིས་ཟིན་པས་དགེ་རྩ་ཐམས་ཅད་སེམས་ཅན་ཐམས་
ཅད་དང་ཐུན་མོང་དུ་རྫོགས་པའི་བྱང་ཆུབ་ཏུ་བསྔོ་བར་བྱ་ཞེས་དང་།
པོ་ཏོ་བས། དགེ་བའི་རྩ་བ་ཐམས་ཅད་སྨོན་ལམ་གྱིས་ཁ་ལོ་སྒྱུར་བ་
ཡིན་པས་དགེ་བ་ཅི་བསགས་པའི་རྗེས་སུ་སྨོན་ལམ་འདེབས་པ་འདི་
གལ་ཆེ་གསུངས། ཁ་རག་པས། དགེ་བའི་དངོས་པོ་ཆུང་ངུ་ཡང་། །
འབྲས་བུ་མི་ཟད་གོང་འཕེལ་འགྱུར།།དུས་གསུམ་བསྔོ་བ་ཐམས་ཅད་
ལ༑ །སེམས་བསྐྱེད་སྔོན་དུ་ཐོངས་ཤིག་ཨཾ། །ཞེས་དང་། དགེ་བཤེས་
བྲག་རྒྱབ་པས། ཆོས་སྤྱོད་གང་ཤེས་ལ་ཅི་ནུས་སུ་འབད་པ་དང་།
སེམས་ཅན་གྱི་དོན་དུ་འགྱུར་བའི་སྨོན་ལམ་གདབ་པ་སོགས་བྱ་
ཐབས་དེ་ལས་མེད་པ་ཞིག་དགོས་ཞེས་དང་། ཤ་ར་བས། དགེ་བ་གང་
བྱེད་ཐམས་ཅད་ལ་གཞན་དོན་དུ་སངས་རྒྱས་ཐོབ་འདོད་ཀྱིས་ཕར་
ཕྱིན་དྲུག་ལྡན་དུ་སྒྲུབ་པ་རྒྱ་ཆེ་བའི་ཐབས་མཁས་དང་། བདེན་མེད་
རྟོགས་པའི་ཤེས་རབ་ཀྱིས་ཟིན་པ་རྣམ་པར་དག་པའི་ཐབས་མཁས་
དང་༑ བླ་མེད་བྱང་ཆུབ་ཏུ་བསྔོ་བ་ནི་བྱང་ཆུབ་སྙིང་པོའི་བར་ཟད་

པར་མི་འགྱུར་བས་མི་ཟད་པའི་ཐབས་མཁས་ཡིན་པར་གསུངས་སོ། །
གཞན་ཡང་རྒྱལ་སྲས་པ་ཉིད་ཀྱིས། བསོད་ནམས་དངོས་པོ་ཆེ་ཆུང་ཅི་
བསགས་ཀྱང་། །མཐའ་ཡས་འགྲོ་བས་སངས་རྒྱས་འཐོབ་དོན་དུ། །
འཁོར་གསུམ་དག་པའི་སྒོ་ནས་བསྔོ་བ་འདི། །བསོད་ནམས་ཚད་མེད་
སྒྱུར་བའི་ཐབས་མཆོག་ཡིན། །ཞེས་གསུངས་ཤིང་། ཉིད་ནས་ཀྱང་དགེ་
རྩ་གང་བྱས་ཀྱི་མཇུག་ཏུ། འཇམ་དཔལ་དཔའ་བོས་སོགས་ཀྱི་བསྔོ་བ་
རླབས་པོ་ཆེ་གདབ་པར་མཛད་དོ། །
ཨཏྠ གསུམ་པ་མཇུག་གི་དོན་ལ་ལྔ། གང་གི་དོན་དུ་ཇི་ལྟར་བརྩམས་པ།
ལག་ལེན་འཁྲུལ་མེད་དུ་བསྟན་པ། ཁེངས་བསྐྱུངས་ཞིང་བཟོད་པར་
གསོལ་བ། བརྩམས་པའི་དགེ་བ་བྱང་ཆུབ་ཏུ་བསྔོ་བ། ཕུན་སུམ་ཚོགས་
པ་བཞི་ལྡན་གྱི་སྦྱར་བྱང་ངོ་། །
དང་པོ་ནི།
རྩ་བ། མདོ་རྒྱུད་བསྟན་བཅོས་རྣམས་ལས་གསུངས་པའི་དོན། །
དམ་པ་རྣམས་ཀྱི་གསུང་གི་རྗེས་འབྲངས་ནས། །
ཞརྒྱལ་སྲས་རྣམས་ཀྱི་ལག་ལེན་སུམ་ཅུ་བདུན། །
རྒྱལ་སྲས་ལམ་ལ་སློབ་འདོད་དོན་དུ་བཀོད། །
ཅེས་གསུངས། དོན་ནི། བྱང་ཆུབ་སེམས་དཔའི་སྡེ་སྣོད་སོགས་
རྒྱལ་བས་གསུངས་པའི་མདོ་རྒྱུད་དང༌། དེ་དག་གི་དགོངས་པ་འགྲེལ་
པའི་བསྟན་བཅོས་རྣམས་ལས་ལེགས་པར་གསུངས་པའི་དོན། སྔོན་
བྱོན་གྱི་དམ་པ་གོང་མ་སྤྱི་དང་། ཁྱད་པར་ཇོ་བོ་ཡབ་སྲས་སོགས་
བཀའ་གདམས་ཀྱི་དགེ་བའི་བཤེས་གཉེན་རྣམས་དང་། རང་ཉིད་ཀྱི་

བླ་མ་རྣམས་ཀྱིས་གསུང་སྒྲོས་དག་གི་རྗེས་སུ་འབྲངས་ནས། རྒྱལ་སྲས་
རྣམས་ཀྱི་བསླབ་བྱ་ལ་ཇི་ལྟར་སློབ་ཚུལ་གྱི་ལག་ལེན་རྣམ་གྲངས་སུམ་
ཅུ་རྩ་བདུན་དུ་བསྡུས་ནས། རྒྱལ་སྲས་རྣམས་ཀྱིས་ལམ་ལ་སློབ་པར་
འདོད་པའི་སྐལ་བཟང་རྣམས་ཀྱི་དོན་དུ་གཞུང་འདི་ཉེ་བར་བཀོད་
པ་ཡིན་ནོ་ཞེས་པའོ། །
གཉིས་པ་ནི།
རྩ་བ། བློ་གྲོས་དམན་ཞིང་སྦྱངས་པ་ཆུང་བའི་ཕྱིར། །
མཁས་པ་དགྱེས་པའི་སྡེབ་སྦྱོར་མ་མཆིས་ཀྱང་། །
མདོ་དང་དམ་པའི་གསུང་ལ་བསྟེན་པའི་ཕྱིར། །
རྒྱལ་སྲས་ལག་ལེན་འཁྲུལ་མེད་ལགས་པར་བསམ། །
ཞེས་གསུངས། དོན་ནི། མཛད་པ་པོ་རང་ཉིད་སྐྱེས་ཐོབ་ཀྱི་བློ་གྲོས་
དམན་ཞིང་། སྦྱངས་པ་ལས་བྱུང་བའི་ཤེས་རབ་ཀྱང་ཆུང་བའི་ཕྱིར་ན།
རྣམ་དཔྱོད་ཀྱི་ཤེས་རབ་ཕུལ་དུ་གྱུར་ཅིང་གསུང་རབ་ལ་སྦྱངས་པ་ཆེ་
བའི་མཁས་པ་རྣམས་ཐུགས་དགྱེས་པ་སྐྱེད་ནུས་པའི་རྗོད་བྱེད་ཀྱི་
ཚིག་སྡེབ་སྦྱོར་སྤེལ་ལེགས་དང་ལྡན་པ་མ་མཆིས་ཀྱང་། བརྗོད་བྱའི་
ངོས་ནས་རང་བཟོ་དང་གཟུ་ལུམ་ལྟ་བུ་མ་ཡིན་པར། གོང་སྨོས་ལྟར་
མདོ་དང་དམ་པའི་གསུང་ལ་བརྟེན་ནས་ལེགས་པར་བསྡེབས་པའི་
ཕྱིར་རྒྱལ་སྲས་རྣམས་ཀྱི་ལག་ལེན་ནམ་ཉམས་ལེན་གྱི་རིམ་པ་ནོར་
འཁྲུལ་མེད་པ་ལགས་པའམ་ཡིན་པར་བསམས་སོ་ཞེས་པའོ། །
གསུམ་པ་ནི།
རྩ་བ། འོན་ཀྱང་རྒྱལ་སྲས་སྤྱོད་པ་རླབས་ཆེན་རྣམས། །

བློ་དམན་བདག་འདྲས་གཏིང་དཔག་དཀའི་ཕྱིར། །
འགལ་དང་མ་འབྲེལ་ལ་སོགས་ཉེས་པའི་ཚོགས། །
དམ་པ་རྣམས་ཀྱིས་བཟོད་པར་མཛད་དུ་གསོལ། །
ཞེས་གསུངས། དོན་ནི། བཤད་མ་ཐག་པ་ལྟར་རྒྱལ་སྲས་ལག་ལེན་
སྔར་བསྟན་པ་རྣམས་འཁྲུལ་མེད་ཡིན་སྙམ་མོད། འོན་ཀྱང་རྒྱལ་སྲས་
རྣམས་ཀྱིས་སྤྱོད་པའི་སྒོ་མཐའ་ཀླས་པ་རླབས་པོ་ཆེ་ཟབ་ཅིང་རྒྱ་ཆེ་བ་
རྒྱ་མཚོ་ཆེན་པོ་ལྟ་བུ་རྣམས་བློ་གྲོས་དམན་པ་བདག་འདྲས་གཏིང་
དཔག་པར་དཀའ་བའི་ཕྱིར་ན། བཤད་ཟིན་དེ་རྣམས་ལ་སྔ་ཕྱི་འགལ་
བ་དང་། ཚིག་དོན་ཕན་ཚུན་མ་འབྲེལ་བ་ལ་སོགས་པ་ཉེས་པའི་
ཚོགས་གང་མཆིས་པ་ཀུན་གཟུར་གནས་དམ་པ་རྣམས་ཀྱིས་བཟོད་
པར་མཛད་དུ་གསོལ་ཞེས་པའོ། །
བཞི་པ་ནི།
རྩ་བ། དེ་ལས་བྱུང་བའི་དགེ་བས་འགྲོ་བ་ཀུན། །
དོན་དམ་ཀུན་རྫོབ་བྱང་ཆུབ་སེམས་མཆོག་གིས། །
སྲིད་དང་ཞི་བའི་མཐའ་ལ་མི་གནས་པའི། །
སྤྱན་རས་གཟིགས་མགོན་དེ་དང་མཚུངས་པར་ཤོག །
ཅེས་གསུངས། དོན་ནི། རྒྱལ་བའི་སྲས་ཀྱི་བསླབ་བྱ་བཤད་པ་དེ་
ལས་བྱུང་བའི་དགེ་བས་འགྲོ་བ་ཀུན་གྱི་རྒྱུད་ལ་དོན་དམ་སྟོང་ཉིད་
མངོན་སུམ་དུ་རྟོགས་པའི་ཤེས་རབ་ལ་དོན་དམ་བྱང་ཆུབ་ཀྱི་སེམས་
ཞེས་བརྗོད་པ་དེ་དང་། སྙིང་རྗེ་ཆེན་པོས་དྲངས་པའི་གཞན་དོན་དུ་
རྫོགས་བྱང་དོན་གཉེར་གྱི་བློ་ལ་ཀུན་རྫོབ་བྱང་ཆུབ་ཀྱི་སེམས་ཞེས་

བརྗོད་པ་སྟེ། དེ་ལྟ་བུའི་སེམས་གཉིས་པོ་མྱུར་དུ་སྐྱེས་ནས། ཤེས་རབ་
མཆོག་གིས་སྲིད་པ་འཁོར་བའི་མཐར་མི་གནས་ཤིང་། སྙིང་རྗེ་ཆེན་པོ་
དང་ཐེག་ཆེན་སེམས་བསྐྱེད་ཀྱི་སྟོབས་ཀྱིས་ཞི་བའི་མཐའ་ལའང་མི་
གནས་པས་ན། མཐའ་གཉིས་ལ་མི་གནས་པའི་རྫོགས་བྱང་མངོན་དུ་
བྱས་ནས་དམིགས་པ་མེད་པའི་སྙིང་རྗེ་ཆེན་པོ་དང་ཐབས་མཁས་ཀྱི་
སྤྱོད་པ་ཕུལ་དུ་བྱུང་བའི་སྒོ་ནས་སྲིད་པ་ཇི་སྲིད་ཀྱི་བར་སེམས་ཅན་
གྱི་དོན་སྒྲུབ་པ་ལ། ཟླ་དང་བྲལ་བའི་འཕགས་པ་མཆོག་སྤྱན་རས་
གཟིགས་ཞེས་བྱ་བ་འཇིག་རྟེན་གསུམ་གྱི་མགོན་པོ་དེ་དང་མཚུངས་
པར་ཤོག་ཅིག་ཅེས་པའོ། །
ལྔ་པ་ནི།
རྩ་བ། ཅེས་པ་འདི་ནི་རང་གཞན་ལ་ཕན་པའི་དོན་དུ་ལུང་དང་
རིགས་པ་སྨྲ་བའི་བཙུན་པ་ཐོགས་མེད་ཀྱིས་དངུལ་ཆུའི་རིན་ཆེན་ཕུག་
ཏུ་སྦྱར་བའོ། ། 
ཞེས་གསུངས་ཏེ། གང་བརྩམ་བྱ། གང་ཕྱིར་བརྩམས་པ། གང་གིས་
རྩོམ་པ་པོ། གང་དུ་བརྩམས་སྟེ། ཕུན་སུམ་ཚོགས་པ་བཞི་དང་ལྡན་
པའི་སྦྱར་བྱང་སྨོས་པའོ། །
དེ་ལྟར་རྒྱལ་སྲས་ལག་ལེན་གྱི་འགྲེལ་པ་གཞུང་དང་གདམས་ངག་
ཟུང་འཇུག་ཅེས་བཏགས་པ་འདི་ནི། ཉན་པོ་དཔལ་རིན་གྱིས་མཛད་
པའི་རྒྱལ་སྲས་རིན་པོ་ཆེའི་རྣམ་ཐར་དེ་གཞུང་འདིའི་དོན་གྱི་འགྲེལ་
པ་ཡིན་གསུངས་འདུག་པ་ལྟར་དེའི་བསྡུས་དོན་སོགས་གཞིར་བཞག་
ནས་བྲིས་ཤིང་གོང་དུ་རྒྱལ་སྲས་ཉིད་ཀྱིས་ཐུགས་ཉམས་སུ་བཞེས་

པར་སྨོས་པ་རྣམས་ཀྱང་རྒྱས་པར་དེ་ལས་ཤེས་དགོས་སོ། །འདིར་མགོ་
མཇུག་གི་ཚིགས་བཅད་རྣམས་འབྲུ་མནན་རེ་ཙམ་དང༌། དངོས་གཞི་
ལག་ལེན་སོ་བདུན་དོན་ཚན་རེ་རེ་ལའང་།ཐོག་མར་འབྲུ་འགྲེལ་
བསྡུས་པ་རེ་དང༌། དེ་རྗེས་མདོ་སོགས་ཀྱི་ལུང་ཉུང་ངུ་རེའི་སྟེང་ནས་
གཞུང་བཤད་ཀྱི་ཚུལ་དང་། དེ་ནས་ཇོ་བོ་ཡབ་སྲས་སོགས་ཀྱི་ཞལ་
གདམས་ཅི་རིགས་དང་རྒྱལ་སྲས་རིན་པོ་ཆེ་ཉིད་ཀྱི་གསུང་གི་བདུད་
རྩི་མན་ངག་གི་ཚུལ་དུ་གནང་བ་རེས་མཐའ་བརྒྱན་པར་བྱས་ནས་
བཀོད་པ་ལགས། དེ་ལྟར་གཞུང་དང་གདམས་ངག་ཙམ་དོན་ཚན་སོ་
སོར་སྨོས་ཀྱང་དེ་གཉིས་འགལ་བ་ནི་མ་ཡིན་ནོ། །ལར་གཞུང་འདི་
རྒྱས་པར་བཀྲལ་ན་ཤིན་ཏུ་མང་བར་འགྱུར་ཞིང་དགོས་པའང་མི་
འདུག་སྙམ་ནས་ལུང་འདྲེན་རྣམས་ཀྱང་ཉུང་ངུ་རེའམ་མགོ་སྨོས་ཙམ་
དང་༑ བཤད་པའང་བསྡུས་པའི་ཚུལ་དུ་བྱས་པ་ཡིན། ད་དུང་དེ་ལས་
ཀྱང་བསྡུས་པར་མོས་ན་འབྲུ་འགྲེལ་རེ་ཙམ་མམ། དེ་སྟེང་གཞུང་
བཤད་ཀྱི་ཚུལ་དུ་བྱས་པ་དེ་ཙམ་རེ་སྦྱར་བ་ལྟ་བུ་གང་འདོད་བྱས་
ཀྱང་ཆོག་གོ །འདིར་བཀའ་གདམས་བླ་མ་རྣམས་ཀྱི་གསུང་སྒྲོས་གཙོ་
བོར་བྱས་ནས་དྲངས་པའི་རྒྱུ་མཚན་ནི། གཞུང་འདི་སོགས་རྒྱལ་སྲས་
པ་ཉིད་ཀྱི་གསུང་རབ་ཕལ་ཆེ་བ་རྣམས་བཀའ་གདམས་བློ་སྦྱོང་
སོགས་ཀྱི་རྗེས་སུ་འབྲང་བ་ཤ་སྟག་ལགས་པ་དང་། སྐུལ་བ་པོ་ཉིད་
ཀྱང་བཀའ་གདམས་བློ་སྦྱོང་སྐོར་ལ་དོན་གཉེར་ཆེ་བ་སོགས་ཀྱི་ཕྱིར་
རོ༑ །དེའང་ལུང་མང་པོ་གཅིག་རྗེས་སུ་གཅིག་དྲངས་པ་ལ་སྤྱིར་ལེགས་
རྒྱུ་ཆེར་མི་འདུག་ཀྱང་། འདིར་རང་དང་སྐལ་མཉམ་དག་ལ་དད་པ་

དང་ངེས་འབྱུང་སོགས་ཡང་ཡང་གསལ་འདེབས་པ་དང་ངེས་ཤེས་སྐྱེ་
བའི་ཕྱིར་དམ་པ་རྣམས་ཀྱི་གསུང་བྱིན་རླབས་ཀྱི་ཚན་ཀ་ཆེ་བ་རྣམས་
རིམ་པ་དྲངས་པ་ལགས་སོ། །
སྨྲས་པ། གཞུང་བཤད་རིན་ཆེན་མཛེས་པའི་བུམ་པ་བཟང་། །
གདམས་ངག་བདུད་རྩིའི་བཅུད་ཀྱིས་གཏམས་པ་འདིས། །སྐལ་བཟང་
ཐར་འདོད་སྐྱེ་བོའི་ཆོགས་རྣམས་ལ། །འཆི་མེད་ཞི་བ་མཆོག་གི་དཔལ་
སྟེར་བྱེད། །ཚུལ་འདིར་འབད་ལས་བྱུང་བའི་ལེགས་བྱས་དེས། །འགྲོ་
ཀུན་ཐེག་པ་མཆོག་གི་སྒོར་ཞུགས་ནས། །རྒྱལ་སྲས་སྤྱོད་པའི་ལང་ཚོར་
རབ་རྫོགས་ཏེ། །ཡོན་ཏན་རྒྱ་མཚོའི་དཔལ་གྱིས་ཕྱུག་པར་ཤོག །བདག་
རྨོངས་རིང་ནས་སྲིད་པར་འཁྱམས་པའི་ཚེ། །སྲས་བཅས་རྒྱལ་རྣམས་
ཐུགས་དབྱུང་རྒྱུར་གྱུར་པའི། །འགྲོ་ལ་གནོད་འཚེའི་བསམ་སྦྱོར་གང་
བགྱིས་པ། །དེ་ཀུན་བྱུང་ཞིང་དག་པའི་རྒྱུར་གྱུར་ཅིག །དེང་ནས་
བརྩམས་ཏེ་སྒོ་གསུམ་བྱེད་རྩོལ་ཀུན། །གཞན་གནོད་རྒྱུ་རུ་ཅུང་ཟད་མི་
འགྱུར་ཞིང་། །རྣམ་པ་ཀུན་ཏུ་མཐའ་ཡས་འགྲོ་བ་ལ། །ཕན་བདེ་འབའ་
ཞིག་སྐྱེད་པའི་རྒྱུར་གྱུར་ཅིག །མ་རུངས་སྐྱེ་བོས་ལོག་སྒྲུབ་བྱེད་པ་
དང་།༑ ཐ་ཆད་དམན་པས་བརྙས་ཐབས་བྱེད་ལ་སོགས། །ཤིན་ཏུ་
བཟོད་དཀའི་གནོད་ཆེན་བྱེད་རྣམས་ལའང་།
ལན་༧འདོགས་འབའ་ཞིག་སྒྲུབ་ནུས་ཤོག །སྔོན་གྱི་རྒྱལ་བ་རྣམས་ཀྱིས་མ་
ཐུལ་བའི། །འགྲོ་རྣམས་རྒྱལ་བའི་གོ་འཕང་ལ་འགོད་ཕྱིར། །བདག་
ཉིད་རྒྱལ་བ་ཀུན་གྱི་ཕྲིན་ལས་པར།།གྱུར་ནས་རྒྱལ་ཀུན་མཛད་པ་
སྒྲུབ་ནུས་ཤོག །རྒྱལ་སྲས་རྣམས་ཀྱི་ཐབས་མཁས་སྤྱོད་པའི་སྒོ། །རྣམ་

གྲངས་བསམ་མི་ཁྱབ་ལ་འཇུག་པ་དང་། །སྒྱུ་མའི་རྣམ་པར་ཐར་པ་
མངོན་བྱས་ནས། །མྱུར་དུ་རྫོགས་སྨིན་སྦྱང་གསུམ་མཐར་ཕྱིན་ཤོག །
གཞན་ཡང་བསྟན་དང་བསྟན་འཛིན་འཕེལ་ཞིང་རྒྱས། །བདག་དང་
འགྲོ་ཀུན་བདེ་ཞིང་སྐྱིད་གྱུར་ཏེ། །གནས་སྐབས་མཐོ་རིས་མཐར་ཐུག་
ཐར་མཆོག་བརྙེས། །རང་དང་གཞན་དོན་འབད་མེད་ལྷུན་གྲུབ་ཤོག །
ཅེས་པ་འདི་ནི། གསེར་ལྷ་རྩེ་དགོན་གྱི་གྲྭ་རིགས་སུ་གཏོགས་པའི་བླ་
མ་རྣལ་འབྱོར་གྱི་དབང་ཕྱུག་དམ་པ་ཨོ་རྒྱན་ལྷུན་གྲུབ་ཀྱིས་ཡང་ཡང་
བསྐུལ་ངོར་ཐུབ་བསྟན་ཆོས་ཀྱི་གྲགས་པས་སུག་བྲིས་སུ་བསྟར་བ་
དགེ་ལེགས་སུ་གྱུར་ཅིག །དགེའོ། །དགེའོ། །དགེའོ།། །།

༄༅།།རྒྱལ་སྲས་ལམ་བཟང་གི་སྒྲུང་འགྲེལ་
ཞེས་བྱ་བ་བཞུགས། །
ན་མོ་མཉྫུ་ཤྲཱི་ཡེ། རྣམ་དག་བློ་མངའ་ཇི་བཞིན་གཟིགས་པའི་སྤྱན། །
ཇི་སྙེད་ཤེས་བྱའི་གནས་རྣམས་མ་འདྲེས་སྟོན། །གཅིག་ཏུ་བརྩེ་བས་
གཞན་དོན་ལ་དགོངས་པ། །འཇམ་དབྱངས་མི་ཕམ་ཆོས་ཀྱི་བླ་མས་
སྐྱོངས༑ །འཇམ་དབྱངས་བླ་མས་ལེགས་པར་ཕྱེ་བ་ཡི། །སྔོན་མེད་རོ་
བརྒྱ་ལྡན་པ་སྦྲང་རྩིའི་བཅུད། །སླར་ཡང་བློ་གསལ་དགའ་བ་རྒྱས་ཕྱིར་
སྤེལ༑ །འདི་ལ་ཤེས་ལྡན་དང་བའི་ཡིད་ཀྱིས་ཉོན། །རྒྱལ་སྲས་བྱང་ཆུབ་
སེམས་དཔའི་ལམ་བཟང་ལས་གསུངས་པའི་དཔེ་དངོས་སུ་མ་
གསུངས་པ་རྣམས་ཚིག་ཉུང་ངུས་བདེ་བླག་ཏུ་བརྡ་སྤྲོད་པར་འདོད་ན།
རྒྱལ་པོ་གསལ་རྒྱལ་གྱི་བྱ་བ་ཞེས་པ་སོར་ཕྲེང་ཅན་གྱི་མདོ་ལས། རྒྱལ་
པོ་གསལ་རྒྱལ་གྱི་བྱ་པ་ལྔ་བརྒྱ་བོས་ཏེ་ད་ཕྱིན་ཆད་གསོད་པའི་ལས་
ཁ་འདི་ག་ཐོང་ཞིག །ཞིང་དང་འབྲུ་ལ་སོགས་པའི་ནོར་རྣམས་ཀྱིས་
ཚིམ་པར་བྱའོ། །ཞེས་བཀའ་སྩལ་པ་ན། དེ་རྣམས་ཀྱིས་བུ་དང་ཚ་བོ་ལ་
སོགས་པ་ལ། བྱ་གསོད་པའི་ལས་ཀ་སྒྲུབས་ཤིག་ཟེར་ནས་བཟློག་པར་
མ་ནུས་པ་ལ། སངས་རྒྱས་ཐུགས་རྗེ་དང་ལྡན་པས། བྱ་པ་རྒན་པོ་ཞིག་
ཏུ་སྤྲུལ་ནས་འདུལ་དགོས་བྱུང་བ་ལྟ་བུ་ལ་ཟེར་བ་ལགས། །
རྒྱ་ནག་གི་བྱིས་པ་ཞེས་བྱ་བ་ནི། རྒྱ་ནག་ཏུ་བྱིས་པ་གཅིག་ལྷ་ཁང་
དུ་འཁྲིད་ནས། ཁྱོད་རང་གི་ལྷ་གང་ཡིན་པ་ངོས་ཟུངས་ཅིག་ཅེས་སྨྲས་
པ་ན། མིག་ཀྱང་བལྟར་མ་འདོད། དེར་ཕ་མས། ཐུགས་རྗེ་ཆེན་པོའི་སྐུ་

ཁྱོད་རང་གི་ལྷ་ཕྲུ་བའི་ནང་ན་གཅིག་ཕྲུ་བའི་ནང་དུ་བཅུག་ནས།
ཡོད་ཀྱི་ལོང་ཤོག་བྱས་པས། མིག་དང་སྣ་གོས་ཀྱིས་གཡོགས་ཏེ། ཁྱེད་
རང་གི་ལྷ་དེ་ན་འདུག་གོ་ཟེར་ནས་ཕྱིར་ཕྱོགས་འགྲོ་བ་དེ་འདྲའི་
རིགས་ཅན་རྣམས་ལ་ཟེར་བ་ལགས།
སྔོན་རྒྱལ་པོ་འཇིགས་སྡེས་བྱང་ཆུབ་ཀྱི་སེམས་བཏང་བ་ན། གཅིག་
ལས་འཕྲོས་པའི་མདོ་ལས་ཞེས་པྲ་ཛྙ་ཛྭ་ལ་གསུངས། ཤཱ་རིའི་བུ་རྒྱལ་
པོ་བི་ན་སེར་གྱུར་པ་ལས་བྲམ་ཟེ་དྲག་པོའི་མིག་གིས་ལག་པ་བླངས་
པ་ན། ལག་པ་གཡས་པ་བཅད་དེ་གཡོན་པས་བྱིན་པས། བྲམ་ཟེར་མ་
མགུ་བ་ལ་ཡིད་སྐྱོ་བ་སྐྱེས་པ་ལྟ་བུ་ལ་ཟེར་བར་གདའ།
སློབ་དཔོན་ཕྱོགས་ཀྱི་གླང་པོས་བྱང་ཆུབ་ཀྱི་སེམས་འདོར་བར་
བརྩམ་པ་ན། ཡི་དམ་གྱི་ལྷ་འཕགས་པ་འཇམ་དཔལ་གྱིས་བཟློག་པ་ནི།
ལོ་རྒྱུས་མང་དུ་ཡོད་ཀྱང་། སློབ་དཔོན་གྱིས། གྲངས་ཅན་གྱི་སྟོན་པ་
མདོག་ནག་པོ་ཅན་ཞེས་བྱ་བ་ལུང་རིགས་ཀྱི་སུན་ཕྱུང་སྟེ། ཡང་དག་
པའི་ལམ་ལ་བཀོད་པའི་ཚེ། ཁོས་ཕྲག་དོག་གི་སྟོབས་ཀྱིས་མེ་སྦར་ནས།
སློབ་དཔོན་བསྲེགས་པའི་གྲབས་བྱས་པའི་ཚེ། སློབ་དཔོན་གྱི་ཐུགས་
ཅུང་ཟད་ཙམ་སུན་པར་གྱུར་པ་ལ། འཇམ་པའི་དབྱངས་ཀྱིས། བུ་ཇི་
སྲིད་ས་མ་ཐོབ་ཀྱི་བར་དུ་ཁྱོད་ཀྱི་དགེ་བའི་བཤེས་གཉེན་དུ་ང་འགྱུར་
གྱིས།ཁྱོད་ཀྱིས་བརྩམས་པའི་བསྟན་བཅོས་འདི་ལ་མུ་སྟེགས་ཀྱིས་
གནོད་མི་ནུས་པར་ཤེས་པར་བྱ་སྟེ། ཕྱི་མའི་དུས་ན་འཇིག་རྟེན་ཀུན་
གྱི་མིག་ཏུ་འགྱུར་རོ་ཞེས་ལུང་བསྟན་པ་ལྟ་བུ་ལ་ཟེར་བ་ལགས།
རྒྱལ་པོ་གྲགས་པ་མཐའ་ཡས་དང་། ང་ལས་ནུསགླིང་བཞི་སུམ་ཅུ་

རྩ་གསུམ་གྱི་ཕྱེད་མན་ཆད་ཀྱི་རྒྱལ་པོ་བྱས་ཀྱང༌། ཚིམ་མ་ནུས་པར་ས་
ལ་ལྷུང་བའི་ལོ་རྒྱུས་ནི། ཡབ་སྲས་མཇལ་བའི་མདོ་ལས། འཛམ་བུའི་
གླིང་འདིར་རྒྱལ་པོའི་ཕོ་བྲང་རིན་པོ་ཆེས་བརྒྱན་པ་ཞེས་བྱ་བ། ཆུ་
ཞེང་དུ་དཔག་ཚད་བཅུ་གཉིས་ཡོད་པ་རིན་པོ་ཆེ་སྣ་བཞི་ལས་གྲུབ་པ་
ཞིག་ཏུ། འཁོར་ལོས་སྒྱུར་བའི་རྒྱལ་པོ་གྲགས་པ་མཐའ་ཡས་པ་ཞེས་བྱ་
བ༑ ཁྱོགས་དང་དཔུང་དང་། ཞོན་པ་མཐའ་ཡས་པ། སྔོན་གྱི་རྒྱལ་བ་
ལ་དགེ་བའི་རྩ་བ་བསྐྱེད་པ་ཞིག་སྟེ། དེས་རང་གི་བསོད་ནམས་ཀྱི་
སྟོབས་ཀྱིས་གླིང་བཞི་སུམ་ཅུ་རྩ་གསུམ་ཕྱེད་དང་བཅས་པ་ལ་དབང་
ཐོབ་ཀྱང་། བརྒྱ་བྱིན་གྱི་སྟན་ཐམས་ཅད་འཕྲོག་པར་བྱའོ་སྙམ་པའི་
སེམས་བསྐྱེད་པ་དང་། དེའི་མོད་ལ་རྒྱལ་པོ་དེའི་དཔལ་ལས་ཉམས་ཏེ་
འཛམ་བུའི་གླིང་དུ་འོངས་སོ། །ཞེས་གསུངས་པ་ལྟ་བུ་ལགས་ཤིང་།
རྒྱལ་པོ་ང་ལས་ནུའི་ལོ་རྒྱུས་ཀྱང་འདུལ་བ་ལུང་གཞི་ལས། སྐྱེ་དགུ་
རྣམས་ཀྱི་ཚེ་ལོ་དཔག་ཏུ་མེད་པའི་དུས་ན། རྒྱལ་པོ་གསོ་སྦྱོང་འཕགས་
ཞེས་བྱ་བའི་བུ་རྒྱལ་པོ་ང་ལས་ནུ་ཞེས་བྱ་བ་བྱུང་སྟེ། དེས་ཀྱང་གླིང་
བཞི་སུམ་ཅུ་རྩ་གསུམ་གྱི་ཕྱེད་དང་བཅས་པ་ལ་མིའི་ལོ་བྱེ་བ་ཕྲག་
གསུམ་དང་དྲུག་འབུམ་བར་དུ་ལོངས་སྤྱད་ཀྱང་། ཆོག་མ་ཤེས་པས།
སླར་ས་ལ་ལྟུང་བ་ལྟ་བུ་སྟེ། མཁས་པས་འདོད་པ་གནོག་ཆུང་ཞིང་། །
སྡུག་བསྔལ་མང་པོ་ཤེས་ནས་ནི། །ལྷ་ཡི་འདོད་པ་རྣམས་ལ་ཡང་། །
དགའ་བར་འགྱུར་བ་མེད་པ་ཉིད། །ཅེས་གསུངས་པ་ལྟ་བུའོ། །
ཐམས་ཅད་སྒྲོལ་གྱི་བུ་དང་བུ་མོ་བྲམ་ཟེའི་གཡོག་ཏུ་སྦྱིན་པ་ནི།
མདོ་དང་ལུང་ལས། ཟླ་བ་དྲི་མེད་ཉ་བའི་བཞིན་རས་དག །མ་ཞུམ་ཁ་

ནས་དེ་སྐད་ཚིག་སྨྲས་ནས། །མཆི་མའི་བརླན་ཆུས་མིག་གཉིས་གང་
གྱུར་པས། །བྱིས་པ་གཉིས་པོ་བྲམ་ཟེ་དེ་ལ་བྱིན། །ཞེས་པ་ལྟར། གཏོང་
བ་རླབས་པོ་ཆེ་དེ་ལྟ་བུ་མཛད་པ་ལགས། ཤི་བའི་རྒྱལ་པོའི་མིག་སྦྱིན་
པར་བཏང་བ་ནི། བྱང་ཆུབ་སེམས་དཔའི་སྐྱེས་པའི་རབས་ལས། གང་
ཞིག་སློང་བ་དེ་ཉིད་སྦྱིན་པར་བྱ། །མི་འདོད་པ་ནི་སྦྱིན་ཡང་དགའ་མི་
འགྱུར༑ །ཆུས་ཁྱེར་བ་ལ་ཆུ་ཡིས་ཅི་ཞིག་བྱ། །དེ་བས་བླངས་པའི་དོན་
ནི་འདི་ལ་སྦྱིན། །ཞེས་ཡིད་དམ་བཅས་ཏེ། མེ་ཏོག་ཨུཏྤ་ལ་མཐིང་ཀའི་
འདབ་མ་ལྟར་མཛེས་ཤིང་ཡིད་དུ་འོང་བའི་མིག་ཡ་གཅིག་སྨན་
དཔྱད་ལས་འབྱུང་བ་བཞིན་དུ་དལ་བུས་མ་གནད་པར་ཕྱུང་སྟེ། རབ་
ཏུ་དགའ་བཞིན་དུ་མིག་སློང་བ་ལ་སྦྱིན་ནོ། །ཞེས་བཤད་པ་ལྟ་བུ་ལ་
ཟེར་བ་ལགས།
རི་བོང་གིས་བྲམ་ཟེ་འཁྱམས་པ་ལ་ལུས་སྦྱིན་པ་ནི། སྐྱེས་པའི་
རབས་ལས། དེ་ནི་ལུས་བཟང་སྙིང་སྟོབས་ཆེ་བ་དང་། །སྟོབས་ཀྱང་ཆེ་
ངམ་ཕས་ཚ༑ །རི་དྭགས་རྒྱལ་པོའི་ཚུལ་དུ་དེ་ན་གནས། །ཞེས་གསུངས་པ་དེ་ལྟ་
བུའི་རི་བོང་ཞིག་ཏུ་སྐྱེ་བ་བཞེས་པའི་ཚེ། བརྒྱ་བྱིན་གྱིས་སྤྲུལ་པའི་
བྲམ་ཟེ་འཁྱམས་པ་ཞིག་ལ་ཡིད་སྙིང་རྗེས་གདུངས་ཏེ། དེ་ནས་དེ་ནི་
མེ་འབར་དེ་ནང་དུ། །ནོར་འདོད་པ་དག་གཏེར་ནི་མཐོང་བ་བཞིན། །
རབ་ཏུ་དགའ་བས་མེ་ཡི་ནང་དུ་ཞུགས། །པདྨ་རྒྱས་པའི་ཆུ་ནང་ངང་
པ་བཞིན། །ཞེས་ངོ་མཚར་བའི་སྤྱོད་ཚུལ་ཁྱད་པར་ཅན་བསྟན་པ་དེ་
ལྟ་བུ་ལ་ཟེར་བ་ལགས།

རྒྱལ་པོ་ཟླ་འོད་ཀྱིས་དབུ་སྦྱིན་པ་གཏང་བ་ནི། མདོ་སྡེ་མཛངས་
བླུན་ལས།སྔོན་བསྐལ་པ་གྲངས་མེད་པ་བསམ་གྱིས་མི་ཁྱབ་པ་འདས་
པ་ན། འཛམ་བུ་གླིང་དུ་རྒྱལ་པོ་ཟླ་འོད་ཅེས་བྱ་བ། གླིང་གཅིག་པ་ལ་
དབང་ཞིང་། རྒྱལ་ཕྲན་བརྒྱད་ཁྲི་བཞི་སྟོང་དང༌། ལྗོངས་སྟོང་ཕྲག་
དྲུག་ཅུས་བསྐོར་ཞིང་། གྲོང་ཁྱེར་ཁྲི་ཕྲག་བརྒྱད་ཅུ་ལ་དབང་བ་ཞིག་
བྱུང་ངོ་། །དེས་ཟང་ཟིང་གི་སྦྱིན་པ་མང་དུ་མཛད་པའི་མཐར། བདག་
ལུས་འདི་ནི་མི་གཙང་ཕུང་པོ་སྟེ།  ཿ །རིང་པོར་མི་ཐོགས་མྱུར་དུ་
འཇིགས་གྱུར་བ། །མི་རྟག་བཙོག་པའི་མགོ་འདི་སྦྱིན་བྱས་ནས། ད་
ལན་གཅིག་པུར་བསོད་ནམས་མཆོག་ཐོབ་པའི། །སྦྱིན་པ་འདི་ནི་ཅི་ཡི་
ཕྱིར་མི་སྦྱིན། །ཞེས་གསུངས་ནས་སྦྱིན་པའི་ཕ་རོལ་ཏུ་ཕྱིན་པ་མཐར་
ཕྱིན་པར་མཛད་པ་ལ་ཟེར་བ་ལགས།
རྒྱལ་པོ་གསེར་མདོག་གིས་ལུས་སྟོད་སྨད་བཏུབས་ནས་སྦྱིན་པ་
བཏང་བ་ནི། རྒྱལ་པོ་དཔལ་གྱི་སྡེའི་རྟོགས་བརྗོད་ལས་འབྱུང་བ་
བཞིན་ཏེ། འདི་ལ་རྒྱལ་པོ་དཔལ་བསྒྱུར་དང་། གསེར་མདོག་དང་།
འཚོ་བའི་དཔའ་བོ་དང་། དཔལ་གྱི་སྡེ་དང་། རྒྱལ་པོ་སྲོག་སྦྱིན་པ་
དང་༑ ཞི་བའི་རྒྱལ་པོ་སྟེ་མཚན་གྱི་རྣམ་གྲངས་དྲུག་ཏུ་ཡང་བཤད་པ་
ལགས༑ དེའི་ལོ་རྒྱུས་ནི། རྟོགས་བརྗོད་ཉིད་ལས། སྔོན་འདས་པའི་
དུས་ན། རྒྱལ་པོའི་ཕོ་བྲང་ཨ་རིཥྛ་ཞེས་བྱ་བ། འབྱོར་པའི་ཚོགས་རྒྱ་
ཆེན་པོས་གང་བ་ཞིག་ཏུ། སྟོབས་ཀྱི་འཁོར་ལོས་སྒྱུར་པའི་རྒྱལ་པོ་
དཔལ་གྱི་སྡེ་ཞེས་བྱ་བ་བྱུང་སྟེ། དེས་སྦྱིན་པ་རྒྱ་ཆེན་པོ་མཛད་ནས།
སླར་ཡང་བརྒྱ་བྱིན་གྱིས་སྤྲུལ་པའི་བྲམ་ཟེ་ལུས་ཕྱེད་དུ་སོང་བ། སྲོག་

དང་མ་བྲལ་བ་ཤིན་ཏུ་ཉམ་ང་བ་ཞིག་གཟིགས་པའི་རྐྱེན་གྱིས་སྙིང་རྗེ་
ཆེན་པོས་ཡིད་གཡོས་ཏེ། ཤིང་མཁན་གཉིས་བོས་ཏེ། རང་གི་ལུས་ལྟེ་
བའི་ཐད་ནས་གཏུབ་ཏུ་བཅུག་གོ །དེའི་ཚེ་བྱང་ཆུབ་སེམས་དཔའ་
རང་གི་སེམས་སྤྲོ་བའི་ཕྱིར་སྨྲས་པ། འཇིག་རྟེན་སྡུག་བསྔལ་ལྟོས་ལ་
ཡིད་ཁྱོད་སྐྱོ་སྤངས་ཏེ། །ཤིན་ཏུ་བརྟན་པ་རྒྱ་ཆེན་ཉིད་དུ་བསྐྱེད་པར་
གྱིས༑ །འགྲོ་བ་སྐྱེ་རྒ་ན་འཆིའི་སྡུག་བསྔལ་གྱིས་གདུངས་པའི། །འདི་ན་
སྐྱབས་འགྱུར་ཡིན་གྱིས་བཟོད་ཉིད་བརྟན་པར་གྱིས། །ཞེས་སྨྲས་ཏེ། ཀྱེ་
མ་འཁོར་བའི་སེམས་ཅན་སྡུག་བསྔལ་ལ་སྤྱོད་པ་རྣམས་སྡུག་བསྔལ་
ལས་ཐར་བར་གྱུར་ཅིག་ཅེས་སེམས་བསྐྱེད་མ་ཐག་ཏུ་སྡུག་བསྔལ་གྱི་
ཚོར་བ་རྒྱུན་ཆད་པར་གྱུར་ཏོ། །ཞེས་བཤད་པ་ལྟ་བུ་ལ་ཟེར་ལགས།
སྦྱིན་པའི་སྐབས་ཀྱི་དཔེ་བརྗོད་དོ། །མི་དགེ་བ་བཅུ་སྤྱད་པ་སེམས་
ཅན་དམྱལ་བར་སྐྱེ་བ་ནི། འཇིག་རྟེན་བཞག་པ་ལས། མ་རིག་འཚོ་
བའི་མི་རྣམས་ནི། །འདི་ནི་གནོད་འགྱུར་རྣམ་བཅས་པའི། །འགྲོ་བ་ཕྱི་
མ་གང་ཡིན་པ། །དམྱལ་འགྲོ་དེ་དག་ང་ལ་ཉོན། །ཡང་སོས་དང་ནི་
ཐིག་ནག་དང་། །བསྡུས་གཞོམ་དང་ནི་ངུ་འབོད་གཉིས། །གཞན་ཡང་
མནར་མེད་ཆེན་པོ་དང་། །ཚ་བ་དང་ནི་རབ་ཏུ་ཚ། །དམྱལ་བ་བརྒྱད་
པོ་འདི་དག་ནི། །ཐར་པ་དཀའ་བར་བསྟན་པ་སྟེ། །བརླང་བའི་ལས་
བྱས་རྣམས་ཀྱིས་གང་།།ཞེས་བྱ་བ་སོགས་པ་རྒྱས་པར་བཤད་པ་
རྣམས་ལ་ཟེར་བ་ལགས་ཤིང་། འདི་དག་གི་ཚུལ་མདོ་སྡེ་རབ་ཏུ་མང་
པོ་ལས་གསུངས་པ་ཡིན་ལགས།
ཚུལ་ཁྲིམས་ཀྱི་ཡན་ལག་ཉམས་པས་ཀླུའི་རྒྱལ་པོ་ཨེ་ལའི་འདབ་ཏུ་

སྐྱེས་པའི་ལོ་རྒྱུས་ནི། འདུལ་བ་ལུང་ལས། སངས་རྒྱས་འོད་སྲུངས་ཀྱི་
དུས་སུ། དགེ་སློང་སྡེ་སྣོད་གསུམ་དང་ལྡན་པ་ཞིག་དབེན་པར་གནས་
ཤིང་༑ ཤིང་ཨེ་ལའི་དྲུང་དུ་འཆག་པ་བཅས་ཏེ་འཆག་པ་ན་དེའི་
དཔྲལ་བ་ལ་ཨེ་ལའི་འདབ་མ་ཞིག་ཕོགས་པས། དེ་རབ་ཏུ་ཁྲོས་ཏེ་
དུམ་བུར་བཅད་ནས། སྲོག་ཀྱང་མེད། འཚོ་བ་ཡང་མེད་པ་འདི་ལ།
བཅོམ་ལྡན་འདས་ཀྱིས་ཉེས་པ་ཅི་ཞིག་གཟིགས་ནས། བསླབ་པའི་
གཞི་བཅས་ཞེས་སྨྲས་སོ། །དེ་ཙམ་གྱི་ལས་ཀྱིས་རྣམ་པར་སྨིན་པས།
སྦྲུལ་གྱི་ལུས་མགོ་བདུན་པ། མགོ་བོ་རེ་རེ་ལ་ཡང་ཨེ་ལའི་སྡོང་པོ་ཪེ་
སྐྱེས་པ། སྲིན་བུའི་ལུས་འཇིགས་སུ་རུང་བ། མཐོང་བ་ཙམ་གྱིས་མྱ་
ངན་དང་སྐྱོ་བ་སྐྱེ་བ། ཆེ་ཞིང་གས་ལ་རྩུབ་པ་མདངས་མེད་པ་ཡ་ང་བ་
ཞིག་ཏུ་སྐྱེས་ནས། འཁོར་རྣམས་ཀྱིས་བཅོམ་ལྡན་འདས་ལ་དེའི་རྒྱུ་
ཞུས་པ་ན། བཅོམ་ལྡན་འདས་ཀྱིས།བདག་ཉིད་ཆེན་པོ་ལོད་སྲུངས་
ཀྱིས༑ །བསླབ་མཚམས་དག་ལས་འདས་པ་ཡིས། །ཨེ་ལའི་འདབ་དེ་ཀླུ་
ཡི་ནི། །སྐྱེ་གནས་དག་ལས་མ་ཐར་རོ། །ཞེས་པ་ལྟ་བུ་ལ་ཟེར་ལགས།
བསྙེན་གནས་ཀྱི་སྐབས་སུ་ལྷའི་བུ་ཡན་ལག་གཉིས་པའི་ལོ་རྒྱུས་ནི།
འདུལ་བ་ལུང་རྣམ་འབྱེད་ལས། ཡུལ་ཀོ་ས་ལ་དག་ན། གྲོང་ཁྱེར་
མཉན་ཡོད་ཅེས་བྱ་བ་དེ་ན། ཁྱིམ་བདག་མགོན་མེད་ཟས་སྦྱིན་ཞེས་བྱ་
བ་ཞིག་འདུག་པ་དེ་མགོན་མེད་པ་རྣམས་ལ་ཟས་སྦྱིན་པར་བྱེད་པ།
རི་བྲག་ཞིག་ན་བྲམ་ཟེ་ཞིག་འདུག་པ་ལོངས་སྤྱོད་བསྲབས་ནས། དེས་
བསམས་པ། མཉན་ཡོད་ན་ཁྱིམ་བདག་མགོན་མེད་ཟས་སྦྱིན་འདུག་
པ་དེ། མགོན་མེད་པ་རྣམས་ལ་ཟས་སྦྱིན་པར་བྱེད་ཀྱི། དེའི་གནས་སུ་

སོང་ན། དེ་ལས་ཅུང་ཟད་འགྲུབ་པར་འགྱུར་རོ་སྙམ་ནས་དེའི་གན་དུ་
སོང་བ་དང་། ཁྱིམ་བདག་མགོན་མེད་ཟས་སྦྱིན་ཡང་། སངས་རྒྱས་ལ་
སོགས་པ་དགེ་སློང་གི་དགེ་འདུན་ལ་བཤོས་གསོལ་བར་འདོད་ནས།
རྒྱལ་བྱེད་ཀྱི་ཚལ་དུ་འཕགས་པ་ན། དེས་དེ་མཐོང་ནས་སྨྲས་པ། ཁྱིམ་
བདག་བདག་ལ་ཟས་ཀྱི་མགྲོན་གྱིས་ཤིག དེས་དེ་ལ་སྨྲས་པ། བྲམ་ཟེ་
ཚུར་ཤོག །རྒྱལ་བྱེད་ཀྱི་ཚུལ་དུ་འདོང་ལ་དེར་ཟོ་ཤིག །དེ་དེ་དང་ལྷན་
ཅིག་འཕགས་པ་དང་། ཇི་ཙམ་ན་ཁྱིམ་བདག་མགོན་མེད་ཟས་སྦྱིན་
གྱིས༑ ལམ་ཁར་ཞོའི་བུམ་པ་ཞིག་རྙེད་ནས་བྲམ་ཟེ་དེ་ལ་བྱིན་ནས་
སྨྲས་པ། བྲམ་ཟེ་ཞོའི་བུམ་པ་འདི་ནི་དགེ་འདུན་ལ་བྲིམས་ཤིག །ཁྱིམ་
བདག་མགོན་མེད་ཟས་སྦྱིན་གྱིས། སངས་རྒྱས་ལ་སོགས་པ་དགེ་སློང་
གི་དགེ་འདུན་ཞལ་ཟས་བསོད་པས་ཚིམ་པར་བྱས་པ་དང༌། བྲམ་ཟེ་
དེས་ཀྱང་ཞོའི་བུམ་པ་དགེ་འདུན་ལ་བྲིམས་སོ། །ཁྱིམ་བདག་མགོན་
མེད་ཟས་སྦྱིན་གྱིས་སངས་རྒྱས་ལ་སོགས་པ་དགེ་སློང་གི་དགེ་འདུན་
གདུགས་ཚོད་གསོལ་ནས། ཁྱིམ་བདག་ཟས་སྦྱིན་དེས་ཁྱིམ་པ་གཞན་
དག་ལ་ནི་ཟས་བསོད་པ་བྱིན། བྲམ་ཟེ་དེ་ལ་ནི་ངན་པ་བྱིན་པ་དང་།
དེས་དེ་ལ་སྨྲས་པ། ཁྱིམ་བདག་རབ་ཏུ་བྱུང་བ་རྣམས་ནི་བསླབ་པ་
ཡང་དག་པར་བླངས་པ་ཡིན་པས་རེ་ཞིག་འདི་དག་ལ་ནི་བསོད་པ་
སྦྱིན་པར་རིགས་ན། བདག་ཁྱིམ་པ་བསླབ་པ་ཡང་དག་པར་མ་བླངས་
པ་འདྲ་ན། ཅིའི་ཕྱིར། ཁྱིམ་པ་གཞན་དག་ལ་ཟས་བསོད་པར་སྦྱིན་ལ།
བདག་ལ་ནི་ཟས་ངན་པ་སྦྱིན། དེས་དེ་ལ་སྨྲས་པ། བྲམ་ཟེ། ཁྱིམ་པ་
འདི་དག་ཀྱང་བསླབ་པ་ཡང་དག་པར་བླངས་པ་ཡིན་ཏེ། འདི་དག་

གིས་ཀྱང་ཡན་ལག་བརྒྱད་དང་ལྡན་པའི་གསོ་སྦྱོང་བླངས་སོ། །དེས་དེ་
ལ་སྨྲས་པ། ཁྱིམ་བདག་གལ་ཏེ་བདག་གིས་ཀྱང་ཡན་ལག་བརྒྱད་དང་
ལྡན་པའི་གསོ་སྦྱོང་ལེན་ན་བདག་ལ་ཟས་བསོད་པ་སྦྱིན་ནམ། དེས་དེ་
ལ་སྨྲས་པ། སྦྱིན་ནོ། །དེས་ཡན་ལག་བརྒྱད་དང་ལྡན་པའི་གསོ་སྦྱོང་
བླངས་པ་དང་། དེ་ཁྱིམ་བདག་མགོན་མེད་ཟས་སྦྱིན་གྱི་ཟས་བསོད་
པས་ཚིམ་པར་བྱས་ནས། དེས་ཟོས་ཏེ་འཕགས་པ་དང༌། ཁྱིམ་བདག་
མགོན་མེད་ཟས་སྦྱིན་གྱིས་སྨྲས་པ། བྲམ་ཟེ་ཡུད་ཙམ་ཅིག་སྡོད་ཅིག
དང་༑ སྐོམ་འོང་བར་འགྱུར་རོ། །དེས་སྐོམ་འཐུངས་ཏེ་སོང་བ་དང་།
ཉི་མ་ནུབ་པའི་དུས་ལ་བབ་ནས། མཉན་ཡོད་དང་ཧ་ཅང་མི་རིང་བ་
ཞིག་ན། རི་བྲག་ཞིག་ཡོད་པ་དེར་བྲམ་ཟེའི་ཁྱིམ་གཞན་ཞིག་ཏུ་གནས་
པ་དང་། བྲམ་ཟེ་དེས་དེ་ལ་སྨྲས་པ། བྲམ་ཟེ་ཟན་ཟོ་ཤིག དེས་སྨྲས་པ།
ཁོ་བོ་ཟན་མི་ཟའོ། །དེས་སྨྲས་པ། ཅིའི་ཕྱིར། དེས་སྨྲས་པ། ཁོ་བོས་དགེ་
སྦྱོང་གོའུ་ཏ་མ་ལ་ཡན་ལག་བརྒྱད་དང་ལྡན་པའི་གསོ་སྦྱོང་བླངས་སོ། །
དེས་དེ་ལ་སྨྲས་པ། བྲམ་ཟེ་གལ་ཏེ་རེ་ཞིག་ཟ་ན་དེ་ལྟ་ན་ལེགས།
ཏེ་མི་ཟ་ན་ཁོ་བོའི་ཁྱིམ་དུ་གནས་པར་མི་བྱའོ། །དེས་དུས་མ་ཡིན་པར་
ཟོས་ནས་གསོ་སྦྱོང་རལ་ལོ། །རི་བྲག་ན་གནས་པའི་བྲམ་ཟེ་གང་ཡིན་
པ་གང་གི ས་ཡན་ལག་བརྒྱད་དང་ལྡན་པའི་གསོ་སྦྱོང་བླངས་ནས།
རལ་བ་དེ་ནི་ཁོ་བོ་ཡིན་ཏེ། ཁོ་བོས་ཡན་ལག་བརྒྱད་དང་ལྡན་པའི་
གསོ་སྦྱོང་བླངས་ནས་ཐམས་ཅད་མ་བྲལ་ན། ཁོ་བོས་སུམ་ཅུ་རྩ་གསུམ་
པའི་ལྷ་རྣམས་ཀྱི་ནང་དུ་སྐྱེ་བར་འགྱུར་བ་ཞིག་ན། ཁོ་བོས་ཡན་ལག་
བརྒྱད་དང་ལྡན་པའི་གསོ་སྦྱོང་བླངས་ནས་དུས་མ་ཡིན་པར་ཟོས་ཏེ།

གསོ་སྦྱོང་རལ་བས་ཁོ་བོ་རྒྱལ་ཆེན་བཞིའི་ལྷ་རྣམས་ཀྱི་ནང་དུ་སྐྱེས་
ནས༑ ཤིང་ལྗོན་པ་འདི་ལ་གནས་ཤིང༌། དེའི་ཕྱིར་ཁོ་བོ་ལ་རྒྱལ་ཆེན་
བཞི་པའི་ལྷ་རྣམས་ཀྱིས། ལྷའི་བུ་རྫུ་འཕྲུལ་ཆེ་བ། མཐུ་ཆེ་བ། གསོ་
སྦྱོང་རལ་བ་ཅེས་བྱ་བར་ཤེས་སོ། །ཞེས་གསུངས་པ་ལྟ་བུ་ལ་ཟེར་བར་
གདའ་ལགས།
སྲོག་གཅོད་པ་སྤོང་བའི་སྐབས་སུ་ལེགས་པར་ཕ་རོལ་ཏུ་ཕྱིན་པའི་
སྐྱེས་པའི་རབས་ནི། བདག་ཅག་གི་སྟོན་པ་འདི།སྔོན་བྱང་ཆུབ་སེམས་
དཔའ་གནས་སྐབས་སུ། རང་བཞིན་གྱིས་དབང་པོ་རྣོ་བ། གཙུག་ལག་
དང་སྒྱུ་རྩལ་ཁྱད་པར་ཅན་རྣམས་ལ་ཤེས་རབ་རྣོ་བ། སྡུག་བསྔལ་ལ་
ཇི་མི་སྙམ་པ། བག་དྲོ་ཞིང་བརྟན་པའི་རང་བཞིན་ཅན། འཇུག་པ་
དང་བཟློག་པ་ལ་མཁས་པ། ལེགས་པར་ཕ་རོལ་ཏུ་ཕྱིན་པ་ཞེས་བྱ་
བར་གྱུར་པའི་ཚེ། གསེར་གླིང་དུ་འགྲོ་བར་འདོད་པའི་ཚོང་པ་མང་པོ་
དང་ལྷན་ཅིག་རྒྱ་མཚོར་ཞུགས་པ་ན། གློ་བུར་དུ་འཇིགས་སུ་རུང་བའི་
རླུང་ལངས་ཏེ། རྒྱ་མཚོའི་ཀློང་དུ་ཐམས་ཅད་འཆི་བར་ཉེ་བ་ན།
སེམས་དཔའ་ཆེན་པོ་དེས། བདག་ནི་གཤེད་བྱེད་ཚུན་ཆད་དུ། །ནམ་
ཡང་ཆེད་དུ་བསམས་ནས་ནི།། །སྲོག་ཆགས་རྣམས་ནི་གང་དུ་ཡང་།
བསད་པ་ཡང་དག་ནི་ཡོངས་མི་དྲན། །བདེན་པའི་ཚིག་ནི་འདི་དག་
དང་།༑ །བདག་གི་བསོད་ནམས་མཐུ་དག་གིས། །རྒྱ་མཚོའི་ཀློང་དུ་མ་
སོང་བར། །གྲུ་འདི་བདེ་བར་སླར་ལོག་ཅིག །ཅེས་བརྗོད་མ་ཐག་ཏུ་གྲུ་
སླར་ལོག་ནས་འདོད་པའི་དོན་མ་ལུས་པ་འགྲུབ་པ་བཤད་པ་དེ་ལྟ་བུ་
ལ་ཟེར་བ་ལགས།

ཡང་བྲམ་ཟེའི་ཁྱེའུ་སྐར་མ་ཞེས་བྱ་བ་ནི། གསང་ཆེན་ཐབས་ལ་
མཁས་པའི་མདོ་ལས། བྲམ་ཟེའི་ཁྱེའུ་སྐར་མ་ཞེས་བྱ་བ། ལོ་བཞི་ཁྲི་
ཉིས་སྟོང་གི་བར་དུ་ཚངས་པར་སྤྱད་པ་ཞིག་གིས་རྒྱལ་པོའི་ཕོ་བྲང་
ལེགས་འབྱོར་དུ་བཞུགས་པ་ན། བྲམ་ཟེའི་བུ་མོ་ཞིག་དེ་ལ་རབ་ཏུ་
ཆགས་ནས། སྲོག་འདོར་བར་བརྩམ་པའི་ཚེ། སྙིང་རྗེ་རབ་ཏུ་སྐྱེས་ཏེ།
ལོ་བཅུ་གཉིས་ཀྱི་བར་དུ་བུ་མོ་དེའི་ཁྱིམ་ཐབ་བྱས།ལོ་བཅུ་གཉིས་
སོང་བ་དང་ཡང་རབ་ཏུ་བྱུང་སྟེ། ཚངས་པར་སྤྱད་པས། ཚངས་པའི་
འཇིག་རྟེན་དུ་སྐྱེས་སོ། །ཞེས་བྱ་བ་ལྟ་བུ་ལ་ཟེར་བ་ལགས།
དེད་དཔོན་སྙིང་རྗེ་ཆེན་པོའི་གཏམ་རྒྱུད་ནི། ཐུབ་པའི་དབང་པོ་
འདི་ཉིད་ཚོང་པ་ལྔ་བརྒྱ་དང་ལྷན་ཅིག་ཏུ་རྒྱ་མཚོར་ཞུགས་པ་ན། མི་
ནག་པོ་མདུང་ཐུང་འཛིན་པ་མ་རུངས་པ་ཞིག་ཀྱང་དེར་བྱུང་སྟེ། ཚོང་
པ་ལྔ་བརྒྱ་པོ་ཐམས་ཅད་དེས་བསད་པར་བརྩམ་པ་ན། དེད་དཔོན་
གྱིས་དམྱལ་བར་སྐྱེ་བ་མ་བཟོད་པར། ཁོ་ཉིད་བསད་པས་བསྐལ་བ་
དཔག་ཏུ་མེད་པའི་ཚོགས་བཟླུམས་པར་བཤད་པ་ལ་ཟེར་བ་ལགས།
བྱང་ཆུབ་སེམས་དཔའ་མེ་ཏོག་ཟླ་མཛེས་ཀྱི་རྣམ་ཐར་ནི། ཏིང་ངེ་
འཛིན་རྒྱལ་པོའི་མདོ་ལས། ཀུན་ཏུ་བཟང་པོ་ཞེས་བྱ་བའི་ནགས་ཁྲོད་
ན༑ བྱང་ཆུབ་སེམས་དཔའ་མེ་ཏོག་མདའ་འཛིན་ཞེས་བྱ་བ། ལྷའི་མིག་
དང་ལྡན་པ་ཞིག་ཡོད་པ་དེས། སེམས་ཅན་དཔག་ཏུ་མེད་པ་ཕྱིར་མི་
ལྡོག་པའི་ས་ལ་འགོད་པའི་ཕྱིར། རང་གི་སྲོག་ལ་ཡང་མ་གཟིགས་པར།
རྒྱལ་པོའི་ཕོ་བྲང་རིན་ཆེན་ལྔ་ལྡན་དུ་སོང་སྟེ། སེམས་ཅན་དཔག་ཏུ་
མེད་པ་ཡང་དག་པའི་ལམ་ལ་བཀོད་པ་ན། རྒྱལ་པོ་དཔལ་སྦྱིན་ཕྲག་

དོག་སྐྱེས་ཏེ། བྱང་ཆུབ་སེམས་དཔའ་དེ་སྲོག་བཅད་པར་བྱས་ཀྱང་།
དེའི་ཐུགས་རྗེའི་སྟོབས་ཀྱིས་རྒྱལ་པོ་དེ་ལ་སོགས་པ་དུ་མ་ཞིག་རྣམ་
པར་གྲོལ་བའི་ལམ་ལ་བཀོད་དེ།ང་ཉིད་དེའི་ཚེ་རྒྱལ་པོ་དཔའ་སྦྱིན་
ཡིན༑ །ང་ཡི་བུ་རྣམས་ཕྱི་དུས་ཆོས་སྐྱོང་བ། །མེ་ཏོག་ཟླ་མཛེས་པདྨའི་
བླ་མ་ཡིན། །དགའ་བྱེད་དེ་ནི་ཞི་བའི་བླ་མར་གྱུར། །ཞེས་གསུང་པ་ལྟ་
བུ་ལ་ཟེར་བས་ལགས།
བརྒྱ་བྱིན་མིག་མཛེས་ཞེས་བྱ་བ་ནི། སྐྱེས་པའི་རབས་ལས། སྟོན་པ་
འདི་ཉིད་སུམ་ཅུ་རྩ་གསུམ་པ་རྣམས་ཀྱི་དབང་པོ་བརྒྱ་བྱིན་མིག་
མཛེས་ཞེས་བྱ་བར་སྐྱེ་བ་བཞེས་ནས། ལྷ་རྣམས་སྐྱོང་བར་མཛད་པ་
དེའི་ཚེ། འཛམ་བུའི་གླིང་འདིར་མི་རྣམས་ལ་ནད་ཆེན་པོའི་བསྐལ་པ་
བར་མ་བྱུང་སྟེ། ལུས་ཕལ་ཆེར་རྨ་ཅན་དུ་གྱུར་ཞིང༌། ལུས་རུལ་བ་
དང་༑ འབུས་དང་། མེ་དབལ་དང་གཡན་པ་ལ་སོགས་པའི་ནད་སྣ་
།ས་པས་སྲོག་གི་ལྷག་མ་ཙམ་ལུས་པར་བྱས་པ་ན། ཐབས་གཞན་
གང་གིས་ཀྱང་ཕན་པར་མ་གྱུར་པའི་ཚེ། སེམས་དཔའ་ཆེན་པོ་དེས་
རང་གི་ལུས་མི་སྣང་བར་བྱས་ནས། · སྨོན་ལམ་བཏབ་སྟེ། གྲོང་ཁྱེར་དེ་
དང་མི་རིང་བ་ཞིག་ཏུ་སྲོག་ཆགས་དེས་པ་ཞེས་བྱ་ལུས་ཤིན་ཏུ་ཆེ་བ་
ཞིག་ཏུ་སྐྱེས་ཏེ། ནམ་མཁའ་ལ་འཕགས་ཏེ་སྨྲས་པ། གྲོང་ཁྱེར་ཀུ་རུ་
ནས་ནི་མི་རིང་ན། །དེས་པ་ཞེས་བྱའི་སྲོག་ཆགས་དམ་པ་ཡོད། །གང་
དག་དེ་ཡི་ཤ་ལ་ཡོངས་ཟ་བ། །དེ་ཀུན་ནད་ལས་ཡོངས་སུ་ཐར་བར་
འགྱུར༑ །ཞེས་ཀུན་གྱིས་ཐོས་པར་བྱས་ནས། འཛམ་བུ་གླིང་པའི་མི་
ཐམས་ཅད་རང་གི་ཤས་ནད་ལས་ཐར་བར་བྱས་པ་ལྟ་བུ་ལ་ཟེར་བ་

ལགས༑ ཚུལ་ཁྲིམས་ཀྱི་སྐབས་སོ། །
བཟོད་པའི་སྐབས་ལ་དཔེ་དུ་མ་སྦྱར་རྒྱུ་ཡོད་ཀྱང་། དངོས་སུ་དཔེ་
བརྗོད་པ་མི་སྣང་།
བརྩོན་འགྲུས་ཀྱི་སྐབས་སུ། ལེ་ལོས་རྒྱལ་སྲིད་ལས་ཉམས་ཤིང་། ཐ་
མལ་པ་རྣམས་ཀྱང་སོ་ནམ་དང་ཉོ་ཚོང་སོགས་ལས་ཉམས་པའི་ལོ་
རྒྱུས་ནི། ལེགས་པར་བཤད་པ་རིན་པོ་ཆེའི་གཏེར་ལས། ཆེན་པོ་རྣམས་
ཀྱི་རྩེད་མོ་དང་། །བདེ་དང་ཟས་ལ་ཆགས་པ་སྤངས། །འདོད་ལ་ཆགས་
པའི་ལེ་ལན་གྱིས། །འབོད་གྲོགས་ལང་གར་བསད་ཅེས་གྲགས། །ཞེས་
སི་ཏ་ཕྱོགས་པའི་སྙན་ངག་གི་གཏམ་རྒྱུད་དང་སྦྱར་ནས་རྒྱས་པར་
གསུངས་པ་ལྟ་བུ་ལ་ཟེར་ལགས།
བསམ་གཏན་གྱི་སྐབས་སུ།  ཿ རྒྱལ་པོ་བྱམས་པའི་སྟོབས་ཀྱི་སྐྱེས་
རབས་ནི། བསྐལ་པ་དུ་མའི་སྔོན་རོལ་ན། འགྲོ་བ་ཡོངས་སུ་སྐྱོབ་པའི་
བསམ་པ་ཅན་རྒྱལ་པོ་བྱམས་པའི་སྟོབས་ཞེས་བྱ་བ་བྱུང་སྟེ། དེས་
གནོད་སྦྱིན་གྱི་ཡུལ་ནས་རང་གི་བདག་པོས་བསྐྲད་པའི་ཉམ་ཐག་
པའི་གནོད་སྦྱིན་ལྔ་ལ། ཤིན་ཏུ་བྱམས་པའི་སྟོབས་ཀྱིས་རང་གི་ལུས་ཀྱི་
ཁྲག་སྦྱིན་ནས། བསོད་ནམས་འདིས་ནི་ཐམས་ཅད་གཟིགས་པ་ཡི། །གོ་
འཕང་ཐོབ་ཅིང་སྐྱོན་གྱི་དགྲ་བརྟུལ་ནས། །རྒ་ན་འཆི་བའི་རྦ་ཀློང་
འཁྲུགས་པ་ཡི། །སྲིད་པའི་མཚོ་ལས་འགྲོ་བ་འདོན་པར་ཤོག །ཅེས་
སྨོན་ལམ་བཏབ་པ་ལྟ་བུ་ལ་ཟེར་བ་ལགས།
གངྒ་དང་ཡ་མུ་ནི་འདུས་པར་མ་སྨད་ཤི་བ་ཚངས་པའི་འཇིག་
རྟེན་དུ་སྐྱེས་པའི་ལོ་རྒྱུས་ནི། མདོ་སྡེ་མྱ་ངན་ལས་འདས་པ་ལས། བུད་

མེད་དབུལ་མོ་གནས་དང་སྐྱབས་མེད་པ་ཞིག་ནད་ཀྱིས་གཟིར། ཟས་
སྐོམ་གྱིས་ཕོངས་ཏེ་འཁྱམས་ཤིང་འགྲོ་བ། ཁྱིམ་དུ་བུ་བཙས་པ་ཁྱིམ་
བདག་གིས་བསྐྲད་པ་བུ་པང་དུ་ཐོགས་ཏེ། ཡུལ་གཞན་དུ་འགྲོ་བ་ལས།
ལམ་གྱི་བར་ཆུ་ཀླུང་གངྒས་ཆོད་ཀྱང་། ཆུ་ཀླུང་ཟབ་ཅིང་དྲག་པ་དེ་ལ་
བུ་པང་དུ་ཐོགས་ཏེ་བརྒལ་ལོ། །དེ་ནས་མ་སྨད་གཉིས་ཀ་ཆུའི་ནང་དུ་
ནུབ་བོ། །བུད་མེད་བུ་མོ་ལ་བྱམས་ཤིང་སྡུག་པའི་བསོད་ནམས་ཀྱིས།
ཤི་མ་ཐག་ཚངས་པའི་ལྷར་སྐྱེས་སོ། །ཞེས་གསུངས་ལ། ཆུ་བོ་དེའི་
འགྲམ་ན་མུ་སྟེགས་ཀྱི་དྲང་སྲོང་མངོན་ཤེས་ཐོབ་པ་ཅིག་ཡོད་པ་དེས།
མ་སྨད་གཉིས་པོ་ཚངས་པའི་འཇིག་རྟེན་དུ་སྐྱེས་པར་ཤེས་ནས། ཆུའི་
ཡོན་ཏན་ཡིན་པར་བསམས་ཏེ་ཆུ་ལ་ལྕེབས་སོ། །དེང་སང་ཡང་མུ་
སྟེགས་འགའ་ཞིག་དེ་ལྟ་བུའི་བརྟུལ་ཞུགས་ལ་གཙོ་བོར་བྱེད་དོ། །ཞེས་
གྲགས་པ་དེ་ལྟ་བུ་ལ་ཟེར་བ་ལགས།
དེད་དཔོན་མཛའ་བོའི་བུ་མོའི་གཏམ་རྒྱུད་ནི། འཛམ་བུའི་གླིང་གི་
མི་རྣམས་ཚེ་ལོ་དཔག་ཏུ་མེད་པའི་དུས་ན། གྲོང་ཁྱེར་ཏམ་པ་ལི་པ་ཏི་
ཞེས་བྱ་བར། དེད་དཔོན་གྱི་བུ་བྱམས་པ་མཆོག་སྦྱིན་ཞེས་བྱ་བ་བྱུང་
སྟེ༑ དེས་རང་གི་མ་ལ་ཡང་མ་ཉན་པར། མའི་མགོ་བོ་ལ་འགོམས་ཏེ་རྒྱ་
མཚོར་སོང་ངོ་། །དེའི་ཚེ་ཆུའི་དབུས་སུ་གཟིངས་ནུབ་ནས་གྲོགས་
ཐམས་ཅད་ཤི་སྟེ། ཁོ་རང་གིས་ཟངས་ཀྱི་རིལ་བ་ཞིག་ལ་འཇུས་པས།
རྒྱ་མཚོའི་མཐར་ཐོན་ཏེ། སྔར་མ་ལ་བསྙེན་བསྐུར་བྱས་པའི་སྟོབས་
ཀྱིས་བདེ་བ་དུ་མ་ཉམས་སུ་མྱོང་ནས། སླར་ཡང་ལྷོ་ཕྱོགས་ཕྱིན་པ་ན།
ཉི་ཚེ་བའི་སེམས་ཅན་དམྱལ་བའི་གནས་སུ་སླེབ་སྟེ། རལ་གྲིའི་འཁོར་

ལོ་མགོ་ལ་བསྐོར་རོ། །དེའི་ཚེ་སྔར་མའི་མགོ་ལ་འགོམས་པའི་རྣམ་
སྨིན་དུ་རིག་ནས། མནར་མེད་པ་ནས་སྲིད་རྩེའི་བར་གྱི་སེམས་ཅན་གྱི་
སྡུག་བསྔལ་རྣམས་བདག་གི་སྡུག་བསྔལ་འདི་ཉིད་ལ་སྨིན་པར་གྱུར་
ཅིག །ཅེས་སྨོན་ལམ་བཏབ་པས། འཁོར་ལོ་དེ་མགོ་ལ་མ་རེག་པར་
སྟེང་གི་ནམ་མཁའ་ལ་འཁོར་རོ། །ཞེས་གསུངས་པ་ལྟ་བུ་ལ་ཟེར་བ་
དམྱལ་བའི་མེའི་ཤིང་རྟ་འདྲེན་པའི་རྣམ་པར་ཐར་བ་ནི། སྙིང་རྗེ་
པདྨ་དཀར་པོའི་མདོ་ལས། སྟོན་པ་འདི་ཉིད་སོ་སོ་སྐྱེ་བོའི་འཆིང་བ་
མཐའ་དག་དང་ལྡན་པའི་དུས། སེམས་ཅན་དམྱལ་བའི་གནས་སུ་
ཤིང་རྟ་འདྲེན་པའི་གྱད་དུ་གྱུར་ཏོ། །དེས་དམྱལ་བ་པ་རྣམས་ལ་སྙིང་
རྗེ་སྐྱེས་ནས་འདི་རྣམས་ཀྱི་སྡུག་བསྔལ་བདག་གིས་ཁུར་ན་ཅི་མ་རུང་།
ཞེས་སྨྲས་པས། དེའི་གྲོགས་པོ་ཨ་ཝ་ཞེས་བྱ་བས། ཁྱོད་སྤྱི་རྟོལ་ཪེ་ཆེ་
ཞེས་སྨྲས་ནས། ཐོ་ལུམ་མགོ་བོར་བསྟུན་ཏེ་བསད་དོ། །སྙིང་རྗེ་ཆེན་པོ་
སྐྱེས་པ་དེའི་སྟོབས་ཀྱིས་ཤི་འཕོས་ནས་སུམ་ཅུ་རྩ་གསུམ་པའི་ལྷལྟར་
སྐྱེས་སོ། །ཞེས་གསུངས་པ་དེ་ལྟ་བུ་ལ་ཟེར་བ་ལགས། འདི་མན་གྱི་
གཞུང་ལ་དོན་གྱི་ཐོབ་ཚོད་ཀྱི་གཏམ་རྒྱུད་མང་དུ་ཡོད་ཀྱང་། དངོས་
སུ་བརྗོད་དགོས་པ་མི་སྣང་བས། རེ་ཞིག་འདི་ཙམ་གྱིས་ཀྱང་སྐབས་ཀྱི
དོན་གྲུབ་པར་རྟོགས་སོ། །རྒྱལ་བའི་སྲས་པོ་མ་ཕམ་ཞལ་གྱི་ལུང་། །
ཐེག་ཆེན་མདོ་སྡེ་མ་ལུས་མཛེས་པའི་རྒྱན། །ཐུབ་པའི་དགོངས་པ་རབ་
ཏུ་གསལ་བྱེད་པའི། །གཞུང་འདི་རྒྱལ་སྲས་འཇུག་པའི་གྲུ་ཆེན་ཡིན། །
རྒྱུ་མེད་མཉེས་ཤིང་མཛངས་པའི་ངང་ཚུལ་དང་། །འགྲོ་ཀུན་བརྩེ་བས་

ཡིད་གཅུགས་བརྟན་པའི་བློ། །རྒྱ་ཆེན་བགྲོད་པ་འཁོར་ལོ་བཅུ་འཛིན་
པས༑ །ཐུབ་དབང་གོ་འཕང་བརྙེས་པའང་འདི་ཉིད་ཡིན། །རྒྱལ་བའི་
མདོ་དང་གཞུང་མང་མ་མཐོང་ཡང་། །ཕྱོགས་རེའི་མིག་གིས་ཤེས་བྱའི་
མཐའ་འཇལ་བའི། །བླུན་ཤིང་ལོག་བློས་ཁེངས་ལྡན་དེ་དག་གིས། །
ལུགས་འདིར་འཇུག་པའི་གཏམ་ཡང་ག་ལ་ཐོས། །རིང་ནས་གང་གའི་
འཇུག་ངོགས་ལེགས་བསྟེན་ཞིང་། །རྣམ་དག་ཚུལ་གནས་བརྩོན་པའི་
གཙང་སྦྲ་ཅན། ། །ཤེས་རབ་མཆོག་གི་དག་བྱེད་ཀྱིས་དགའ་བའི། །
དབང་པོས་སྤྲུལ་པ་ཡི། །མི་རིག་ལས་འཁོན་ཀླུ་དབང་བསྲུང་བ་དང་། །
པད་དཀར་ཀུན་དགའི་སྙིང་པོ་ལས་འཁྲུངས་པ། །ས་སྐྱའི་རྗེ་བཙུན་
ཁྱེད་ལ་གཞུང་འདི་འབུལ། །ཞེས་རྒྱལ་སྲས་བྱང་ཆུབ་སེམས་དཔའི་
ལམ་བཟང་ལས་གསུངས་པའི་གཏམ་རྒྱུད་རྣམས་བདེ་བླག་ཏུ་རྟོགས་
པར་བྱེད་པའི་ཡི་གེ་འདི་ནི་རྗེ་བཙུན་ས་སྐྱ་པ་རྣམས་ཀྱི་གདུང་བརྒྱུད་
དམ་པ་སྐུ་མཆེད་ཀྱིས་བཀའ་གནང་བ་ལ་བརྟེན་ནས། །དགེ་སློང་
བསོད་ནམས་ལྷུན་གྲུབ་ལེགས་པའི་འབྱུང་གནས་རྒྱལ་མཚན་དཔལ་
བཟང་པོས། དཔལ་ཨེ་ཝཾ་ཆོས་ལྡན་ཡོན་ཏན་རིན་པོ་ཆེ་དུ་མའི་འབྱུང་
གནས་སུ་མྱུར་བར་བྲིས་ཏེ་ཕུལ་བའོ། །དགེ་ལེགས་སྣང་བའི་གཟུགས་
བརྙན་ཀུན་སྟོན་ཅིང་། །ཟབ་ཅིང་རྒྱ་ཆེའི་དོན་ཀུན་ཉིན་མོར་མཛད། །
ཐུབ་དབང་སྟོན་པའི་དགོངས་པ་གསལ་བྱེད་འདིས། །ལྷ་སྲས་ཞལ་གྱི་
པད་མཚོའང་རྒྱས་པར་མཛོད། །མངྒ་ལཾ།། །། 

༄༅། །ཚེ་ཐར་སྲོག་བསླུའི་ཕན་ཡོན་འཆི་མེད་
ཚེ་ཡི་དཔལ་སྟེར་ཞེས་བྱ་བ་
བཞུགས་སོ། །
ཨོཾ་སྭ་སྟི། གཟི་བརྗིད་རྒྱལ་པོ་མགོན་པོ་ཚེ་དཔག་མེད། །འཆི་མེད་
གྲུབ་པ་གཙུག་ཏོར་རྣམ་པར་རྒྱལ། །དངོས་གྲུབ་མཆོག་སྩོལ་ཡིད་
བཞིན་འཁོར་ལོའི་ཞབས།  ོ །འཆི་མེད་ལྷ་ཚོགས་རྣམས་ཀྱིས་དགེ་
ལེགས་སྩོལ། །ཞེས་ལྷག་པའི་ལྷ་ལ་བསྟོད་ཅིང་དགེ་ལེགས་སུ་བྱ་བ་
སྔོན་དུ་བཏང་ནས། འདིར་ཚེ་ཐར་སྲོག་བསླུ་སོགས་ཀྱི་ཕན་ཡོན་ཅུང་
ཟད་བ ཤད་པར་བྱའོ། །
དེ་ཡང་ཇི་སྐད་དུ། མདོ་ལས། དེ་བས་འཇིག་རྟེན་ཕ་རོལ་གྱི། །ཆེད་
དུ་བསོད་ནམས་བསགས་པར་གྱིས། །བསོད་ནམས་འཇིག་རྟེན་ཕ་
རོལ་ཏུ། །ལུས་ཅན་རྣམས་ཀྱི་གནས་སུ་འགྱུར། །ཞེས་གསུངས་པ་ལྟར།
བསོད་ནམས་དང་བསོད་ནམས་མ་ཡིན་པའི་ལས་ལ་སྤང་བླང་བྱ་བ་
ཤིན་ཏུ་གལ་ཆེ་སྟེ། དགེ་མི་དགེའི་ལས་གང་ཡིན་ཀྱང་། ལས་ངེས་པ།
ལས་འཕེལ་ཆེ་བས། ལས་མ་བྱས་པ་དང་མི་འཕྲད་པ ལས་བྱས་པ་
ཆུད་མི་ཟ་བའི་ཚུལ་གྱིས་ཕན་གནོད་ཀྱི་འབྲས་བུ་རྒྱ་ཆེན་པོ་སྐྱེད་པའི་
ཕྱིར་རོ།།དེ་ལ་བསྒྲུབ་བྱ་དགེ་བའི་ལས་དེ་ལའང་སྤྱིར་རིགས་མང་
མོད་ཀྱི། དཀར་ཆོས་ཐམས་ཅད་ཀྱི་ཐོག་མའི་འཇུག་སྒོ་ནི་སྲོག་གཅོད་
སྤོང་བ་སོགས་དགེ་བ་བཅུ་ཡིན་ལ། དེ་ནི་མི་དགེ་བ་བཅུ་ཡིད་ཀྱིས་
སྤོང་བ་དང་ལུས་ངག་གི་སླར་ལོག་པའི་སྤོང་སེམས་སྤྱོད་ལམ་དང་

བཅས་པའོ། །ཡིད་ཀྱིས་སྤོང་ཞེས་པ་ནི་སྲོག་གཅོད་སོགས་མི་དགེ་བའི་
ལས་དེ་དག་གི་ཉེས་དམིགས་ཤེས་ནས་དེ་བྱེད་མི་རུང་བར་སེམས་
པའི་སྤོང་སེམས་བསྟེན་པ་སྟེ་དེ་ནི་སྲོག་གཅོད་སོགས་སྤོང་བའི་ཚུལ་
ཁྲིམས་ཀྱི་ངོ་བོ་ཡིན་ནོ། ། དང་པོ་ནས་སྤོང་སེམས་ཤུགས་དྲག་འགའ་
རེ་བསྟེན་ཐུབ་ན། གཉིད་དང་རྣམ་གཡེང་སོགས་ཀྱིས་བར་དུ་ཆོད་པ་
དང་།དྲན་པས་མ་ཟིན་པ་སོགས་སྐབས་འགར་སྲོག་གཅོད་སོགས་ལ་
འཇུག་ཏུ་ཉེ་བའི་ཚེ་ཡང་དེ་མ་ཐག་མི་དགེ་བ་དེའི་ཉེས་དམིགས་དྲན་
ནས་མི་བྱེད་པར་སྡོམ་པར་འགྱུར་ལ། དེ་ནི་སྔར་གྱི་སྤོང་སེམས་དེའི་
ཤུགས་ལས་བྱུང་བ་ཡིན་ལ། ཤུགས་དེ་ཡང་ས་བོན་གྱི་མཐུ་ལས་
ནོ༑ །དེས་ན་སྲོག་གཅོད་སོགས་མི་དགེ་བ་སྤོང་བའི་སེམས་པ་ས་བོན་
དང་བཅས་པ་དེ་སྲོག་གཅོད་སོགས་སྤོང་བའི་དགེ་བ་ཡིན་ནོ། །ལུས་
ངག་གིས་སླར་ལོག་ཅེས་པ་ནི་རྒྱུན་པར་སྲོག་གཅོད་སོགས་ལ་མི་
བརྩོན་པར་མ་ཟད། འབད་རྩོལ་མི་དགོས་པར་དེ་བྱེད་ཐུབ་པའི་
སྐབས་དང་། བྱས་ན་ཁེ་ཆེན་པོ་ཡོད་པར་མཐོང་བ་སོགས་ཀྱི་སྐབས་
སུ་ཡང་། སྔར་ཡིད་ཀྱིས་སྤོང་སེམས་བརྟན་པོ་བསྟེན་པ་དེའི་མཐུས་བྱ་
བ་ངན་པ་དེ་ལ་ལུས་ངག་གིས་མི་འཇུག་པའོ།  ཾ །ཡིད་ཀྱི་ལས་ལམ་
གསུམ་ལ་ནི་ཡིད་ཀྱིས་སྤངས་པ་ཁོ་ནས་ཆོག་ལ། ལུས་ངག་གི་མི་དགེ་
བ་བདུན་ནི་ཡིད་ཀྱིས་སྤང་བ་དང་ལུས་ངག་གི་སླར་ལོག་པ་གཉིས་ཀ་
དགོས་སོ། །དེ་ལྟར་མི་དགེ་བ་སྤོང་བའི་ཆ་ནས་བཞག་པའི་དགེ་བའི་
ལས་ལམ་དེ་དག་ཀྱང་རྫོགས་པར་འབྱུང་བ་ལ། གཞི་བསམ་སྦྱོར་བ་
མཐར་ཐུག་བཞི་ཚང་དགོས་ལ། དེའི་ཚུལ་སྲོག་གཅོད་སྤོང་བ་ལྟ་བུ་ལ་

མཚོན་ན། གཞི་ནི་སེམས་ཅན་གཞན་ནོ། །བསམ་པ་ནི་སྲོག་གཅོད་
པའི་ཉེས་དམིགས་མཐོང་ནས་དེ་སྤོང་བར་འདོད་པའོ ། སྦྱོར་བ་ནི།
སྲོག་གཅོད་པ་ཡང་དག་པར་བསྡམས་པ་རྫོགས་པའི་ལུས་ཀྱི་།མཐར་ཐུག་
སོ༑ །དེ་ལྟ་བུའི་དགེ་བའི་ལས་དེ་དག་གིས་འབྲས་བུ་འབྱིན་ཚུལ་ལ་
ཡང་རྣམ་སྨིན་གྱི་འབྲས་བུ་སོགས་བཞི་རེ་འབྱུང་བ་ལས། སྲོག་གཅོད་
སྤོང་བའི་དགེ་བའི་ལས་ཀྱི་རྣམ་སྨིན་གྱི་འབྲས་བུ་ནི། ཀུན་སློང་ཆུང་
ངུ་དང་། གྲངས་ཉུང་ངུས་མི། ཀུན་སློང་འབྲིང་དང་གྲངས་མང་ཉུང་
བར་མས་འདོད་ལྷ། ཀུན་སློང་ཆེན་པོ་དང་གྲངས་མང་དུ་བྱས་པ་ཡིན་
ན་ཁམས་གོང་མ་གཉིས་སུ་སྐྱེ་བའི་རྒྱུའི་དགེ་རྩའི་ཕྱོགས་སུ་གཏོགས་
སོ༑ །རྒྱུ་མཐུན་གྱི་འབྲས་བུ་ལ་གཉིས། མྱོང་བ་རྒྱུ་མཐུན་ནི། གཙོ་བོར་
ཕྱི་མའི་སྐྱེ་བ་རྣམས་སུ་ཚེ་རབས་དུ་མའི་བར་ཚེ་རིང་བ་དང་ནད་
མེད་པ་ཤ་སྟག་ཏུ་འགྱུར་བའོ། །བྱེད་པ་རྒྱུ་མཐུན་ནི། སྐྱེ་བ་ཕྱི་མ་
རྣམས་སུ་ཡང་སྲོག་གཅོད་སྤོང་བ་ལ་དགའ་བས། དགེ་བའི་ལས་དེ་
དང་དེའི་འབྲས་བུ་བདེ་བ་བརྒྱུད་མར་འབྱུང་བའོ། །བདག་པོའི་
འབྲས་བུའམ་དབང་གི་འབྲས་བུ་ནི། གང་དུ་སྐྱེས་ཀྱང་སྣོད་ཀྱི་འཇིག་
།རྟེན་ངམ་གྲོག་དང་གཡང་ས་སོགས་སྲོག་ལ་ཡ་ང་བ་མེད་ཅིང་ཉམས་
དགའ་བ། བཟའ་བཏུང་དང་སྨན་སོགས་མོད་ཅིང་མཐུ་ཆེ་བ། འཇུ་སླ་
བ༑ ནད་མི་སྐྱེད་པས་དུས་མིན་དུ་འཆི་བར་མི་འགྱུར་བའོ། །སྐྱེས་བུ་
བྱེད་པའི་འབྲས་བུ་ཚེ་རབས་དུ་མའི་བར་ལས་དང་འབྲས་བུ་གོང་
འཕེལ་དུ་འབྱུང་བའོ། །

དེ་ལ་སྤྱིར་དགེ་བའི་ལས་ལམ་འདི་དག་གིས་འབྲས་བུ་འབྱིན་ཚུལ་
སོགས་ཐམས་ཅད་ཞིབ་པར་ཤེས་པ་ལ་སྲོག་གཅོད་སོགས་རེ་རེས་
ཀྱང་འབྲས་བུ་བཞི་རེ་འབྱིན་ཚུལ་སོགས་གཞན་དུ་བཤད་པ་ལྟར་
ངེས་པར་བྱས་ནས། དགེ་བའི་ལས་ལ་དེ་ལས་བཟློག་སྟེ་རྒྱ་ཆེར་ཤེས་
པར་བྱ་སྟེ། ཀླུ་སྒྲུབ་ཀྱིས། མི་དགེ་ཞེས་བྱ་དེ་དག་གི ། རྣམ་སྨིན་
བསྒྲགས་པ་གང་ཡིན་པ། །དགེ་བ་དག་གི་ཐམས་ཅད་ལ། །འབྲས་བུ་དེ་
ནི་བཟློག་སྟེ་འབྱུང་། །ཞེས་སོ། གཞན་ཡང་སེམས་ཅན་གཅིག་གི་སྲོག་
བཅད་པས་ཀྱང་བར་བསྐལ་གཅིག་ཏུ་དམྱལ་བར་སྡུག་བསྔལ་མྱོང་
དགོས་པ་དང་། སྲོག་ལན་ལྔ་བརྒྱ་རེ་འཇལ་དགོས་པ་སོགས་ཉེས་
དམིགས་མཐའ་ཡས་པ་ཡོད་པར་གསུངས་པ་ལྟར་སྲོག་གཅོད་སྤོང་བ་
དང་ཚེ་ཐར་སྲོག་བསླུ་སོགས་བྱས་པ་ལའང་ཕན་ཡོན་མཐའ་ཡས་པ་
འབྱུང་བ་དེ་ལས་དཔག་སྟེ་ཤེས་པར་བྱའོ། །གཞན་ཡང་། །སྲོག་གཅོད་
གོང་ན་སྡིག་གཞན་མེད། །ཅེས་པ་ལྟར་སྲོག་གཅོད་ནི་ཉེས་དམིགས་
ཤིན་ཏུ་ཆེ་ལ། དེའི་རྒྱུ་མཚན་ནི་སེམས་ཅན་སུ་ལའང་རང་རང་གི་
སྲོག་ལས་གཅེས་པ་མེད་ཅིང་། དམྱལ་བ་པ་མ་གཏོགས་དབང་མེད་དུ་
འཆི་བ་ལ་མི་འཚེར་བའི་སེམས་ཅན་གཅིག་ཀྱང་མེད་པས་སྲོག་
བཅད་པ་ཉེས་དམིགས་ཆེ་སྟེ། ཚོམས་ལས། ཐམས་ཅད་ལ་ཡང་སྲོག་ནི་
སྡུག །ཐམས་ཅད་ཆད་པས་འཇིགས་པས་ན། །རང་གི་ཉམས་ལ་དཔག་
གྱིས་ཏེ། །བརྡེག་པར་མི་བྱ་བསད་མི་བྱ། །ཞེས་གསུངས། རྒྱལ་པོ་
སོགས་ཀྱིས་ཆད་པ་གཅོད་པའི་སྐབས་སུ་ཡང༌། ནོར་གྱི་ཆད་པ་ཆུང་
ངུ༑ ལུས་ཀྱི་ཆད་པ་འབྲིང་། སྲོག་གི་ཆད་པ་ཤིན་ཏུ་ཆེ་བ་སྟེ་དེ་ལས་

ལྷག་པའི་ཆད་པ་ཞིག་གཅོད་ཐབས་གཏན་ནས་མེད་པ་ལྟར་ལུས་ཀྱི་
མི་དགེ་བ་ལའང་ཉེས་པ་དེ་ལས་ཆེ་བ་ཞིག་མེད་པའི་ཕྱིར། སྲོག་
གཅོད་པ་ནི་ཡིད་ལ་འགྱུ་བ་ཙམ་ཡང་བྱ་མི་རུང་བར་བསྟན་ཏེ།
རྒྱལ་པོ་ཁྱོད་ནི་སྲོག་གཅོད་མ་མཛད་ཅིག །སྐྱེ་བོ་ཀུན་ལ་སྲོག་ནི་
རབ་ཏུ་ཕངས། །དེ་བས་ཡུན་དུ་ཚེ་བསྲུང་སུ་འདོད་པས། །ཡིད་ཀྱི་དགུ་
ལའང་སྲོག་གཅོད་མི་བསམ་མོ། །ཞེས་དྲང་སྲོང་བདེན་སྨྲས་རྒྱལ་པོ་
ག ཏུམ་པོ་རབ་སྣང་ལ་གསུངས་སོ། །སྲོག་གཅོད་སྤངས་པས་ཕྱི་མའི་སྐྱེ་
བ་རྣམས་སུ་ཚེ་རིང་བར་འགྱུར་བ་སྔར་མྱོང་བ་རྒྱུ་མཐུན་གྱི་སྐབས་སུ་
བཤད་པ་དེར་མ་ཟད། ཚེ་འདི་ལ་ཚེ་ཐུང་ངུ་ལས་མི་ཐུབ་པ་ཞིག་གིས་
ཚེ་འདིར་སྲོག་གཅོད་སྤངས་ཤིང་ཚེ་ཐར་སྲོག་བསླུ་སོགས་བྱས་པས་
འཕྲལ་དུ་འཆི་བ་བསླུ་ཞིང་ཚེ་རིང་བར་འགྱུར་བ་དང༌། ཚེ་འདི་ལ་ཚེ་
རིང་དུ་ཐུབ་པར་འགྱུར་བ་ཞིག་གིས་སྲོག་གཅོད་བྱས་པས་འཕྲལ་དུ་
ཚེ་ཐུང་བར་འགྱུར་བ་ཡིན་ཏེ། སློབ་དཔོན་ངག་གིས་དབང་ཕྱུག་
གྲགས་པས། བྱ་ཉ་རི་དྭགས་རྐུན་མ་དང༌། །སྦྲུལ་སོགས་བསད་བྱའི་
ཕྱོགས་གྱུར་རྣམས། །སྲོག་སྐྱབས་པ་ཡི་འཕྲལ་དུ་ནི། །ཚེ་ཐུང་བ་ཡང་ཚེ་
རིང་འགྱུར། །རྐུན་མ་ཉ་དང་རི་དྭགས་སྦྲུལ། །བྱ་སོགས་སྲོག་ལ་ཆགས་
པ་རྣམས། །འདི་དག་བསད་ན་འཕྲལ་དུ་ནི། །ཚེ་རིང་བ་ཡང་ཚེ་ཐུང་
འགྱུར༑ །ཞེས་གསུངས།
གཞན་ཡང་། མཐོ་རིས་ཡོན་ཏན་བདུན་གྱི་ནང་ནས་ཚེ་རིང་བ་
དང་ནད་མེད་པའི་རྒྱུ་ནི། སེམས་ཅན་གྱི་སྲོག་ལ་འཚེ་བ་སྤངས་པ་
དང་།༑ གསོད་པ་ལ་ཉེ་བ་སྲོག་བསླུ་ཚེ་ཐར་བྱེད་པ་སོགས་དང་། ནད་

པ་ལ་སྨན་བྱིན་པ་ནད་གཡོག་དང་བསྙེན་བཀུར་བྱེད་པ་སེམས་ཅན་
ལ་བརྡུང་བརྡེག་སྤངས་པ་སོགས་ཡིན་ཏེ། དབྱིག་གཉེན་གྱིས། གསོད་
སར་ཁྲིད་པ་ལེགས་བཏང་ནས། །དེ་བཞིན་སྲོག་གི་ཕན་བཏགས་
ཤིང་༑ །སྲོག་ཆགས་འཚེ་བ་ཡོངས་སྤངས་པས། །ཚེ་རིང་བ་ནི་འཐོབ་
པར་འགྱུར། །ནད་གཡོག་བྱེད་ཅིང་སྨན་པ་དང༌། །སྨན་རྣམས་སྦྱིན་
པར་བྱ་བ་དང་། ། །སྲོག་ཆགས་རྣམས་ལ་རྡོ་དབྱུག་སོགས། །འཚེ་བ་
སྤངས་པས་ནད་མེད་འགྱུར། །ཞེས་གསུངས།
གཞན་ཡང་། རྣམ་སྨིན་གྱི་རྒྱུ་བརྒྱད་ཀྱི་ནང་ནས། སྤྱིར་སེམས་ཅན་
ལ་མི་འཚེ་དང་། ཁྱད་པར་སྲོག་ལ་མི་འཚེ་ཞིང་མི་འཚེ་བའི་བསམ་པ།
སྲོག་བསླུ་བྱེད་པ། གཞན་འཚེ་བར་བྱེད་པ་ལས་བཟློག་པ་སོགས་ནི།
རྣམ་སྨིན་གྱི་ཡོན་ཏན་བརྒྱད་ཀྱི་ནང་གི་ཚེ་ཕུན་སུམ་ཚོགས་པའི་རྒྱུ་
ཡིན་ལ། དེ་ནི་སྔོན་གྱི་འཕེན་པས་ཚེ་རིང་དུ་འཕེལ་ཞིང་འཕངས་པ་
ལྟར་རིང་དུ་གནས་པ་ཡིན་ལ། ཚེ་ཕུན་སུམ་ཚོགས་པ་དེའི་བྱེད་ལས་
ནི༑ ཡུན་རིང་པོར་གནས་ནས་དགེ་བ་གསོག་པར་བྱེད་པའོ། །དེས་ན་
ཚེ་རིང་བ་དང་ནད་མེད་པ་གཉིས་ནི་ཆོས་སྒྲུབ་པའི་མཐུན་རྐྱེན་གྱི་
གཙོ་བོ་ཡིན་ཏེ། ཆོས་ལྡན་གྱིས་གང་ཟག་ནད་མེད་ཅིང་རིང་པོར་འཚོ་
བ་ནི་བསོད་ནམས་ཚད་མེད་པ་ཐོབ་ཅིང་འདི་ཕྱིའི་དོན་ཐམས་ཅད་
འགྲུབ་ཅིང་དངོས་གྲུབ་ཐམས་ཅད་མངོན་དུ་འགྱུར་བའི་རྒྱུ་ཡིན་པའི་
ཕྱིར༑ དེ་ལྟར། ཨུ་རྒྱན་རིན་པོ་ཆེའི་རྡོ་རྗེའི་གསུང་ལས། ཆོས་སྤྱོད་
བསླབ་ལྡན་རྣལ་འབྱོར་པ། །ཚེ་རིང་བ་ནི་དགེ་བ་སྟེ། །འདི་དང་ཕྱི་
མའི་དོན་འགྲུབ་ཅིང་། །དངོས་གྲུབ་ཀུན་ཀྱང་མངོན་དུ་འགྱུར། །ཞེས་

དང་༑ སློབ་དཔོན་ངག་དབང་གྲགས་པས། ཆོས་སྤྱོད་དབང་པོ་ཐུལ་བ་
ནི༑ །འཁོར་བ་རྒྱུ་ནི་ཇི་སྲིད་འཚོ། །དེ་ཕྱིར་བསོད་ནམས་ལ་སོགས་
ཚོགས༑ །བྱང་ཆུབ་སྒྲུབ་བྱེད་རབ་ཏུ་སྐྱེ། །ཞེས་སོ། །སྡིག་པ་བྱེད་པའི་
གང་ཟག་ནི་ཚེ་ཇི་ཙམ་རིང་བ་དེ་ཙམ་དུ་སྡིག་པ་གསོག་ཡུན་རིང་
བས་ཕྱི་མར་ངན་སོང་གི་སྡུག་བསྔལ་ཡུན་རིང་དུ་མྱོང་དགོས་པའི་རྒྱུ་
ལས་མི་འདུག་པས་ཚེ་རིང་བ་ལས་ཐུང་བ་བཟང་སྟེ་སྡིག་པ་གསོག་
ཡུན་ཐུང་བས་སོ། 
གཞན་ཡང་སྲོག་གཅོད་སྤོང་བ་དང༌། མི་ནས་དུད་འགྲོའི་བར་གྱི་
སྲོག་སྐྱོབ་པར་བྱེད་པ་སོགས་ནི་ལུས་ངག་གི་དགེ་བ་ཐམས་ཅད་ཀྱི་
ནང་ནས་ཕན་ཡོན་ཆེ་སྟེ། སའི་སྙིང་པོ་འཁོར་ལོ་བཅུ་པའི་མདོ་ལས།
གལ་ཏེ་སྲོག་གཅོད་ཡོངས་སྤངས་ན། །ཀུན་གྱིས་བཀུར་ཞིང་བླ་མར་
བྱེད༑ །རྟག་ཏུ་ནད་མེད་ཚེ་ཡང་རིང༌། །བདེ་ཞིང་སྐྱིད་ལ་གནོད་པ་
མེད༑ །སྐྱེ་བའི་གནས་ནི་ཐམས་ཅད་དུ། །སངས་རྒྱས་སྤྱོད་ཡུལ་ལམ་ལ་
མོས༑ །སངས་རྒྱས་ཆོས་དང་དགེ་འདུན་མཐོང་། །མྱུར་དུ་བླ་མེད་བྱང་
ཆུབ་འཐོབ། །ཅེས་གསུངས། སེམས་ཅན་གྱི་སྲོག་སྐྱོབས་ཚུལ་ལ་ཡང་།
རང་གིས་སྲོག་གཅོད་སྤོང་བ། གཞན་ལའང་སྲོག་ཆོད་ཅེས་མི་བསྒོ་
བར་སྲོག་གཅོད་སྤོང་བ་དང་སྲོག་བསླུ་སོགས་བགྱི་བར་བསྐུལ་བ།
དབང་ཡོད་པ་ཡིན་ན། རི་རྒྱ་ཀླུང་རྒྱ་སྡོམ་པ། གསོད་སར་ཁྲིད་པའི་
སེམས་ཅན་བསླུ་བ། ནོར་ཕྱུགས་སོགས་ཚེ་ཐར་གཏོང་བ། འཆི་བར་ཉེ་
བའི་སེམས་ཅན་འབུ་སྦྲང་ཡན་ཆད་ཀྱི་སྐྱབས་བྱེད་པ་སོགས་དུ་མ་
ཡོད་ལ། དེ་དག་ནི་མི་འཇིགས་པ་སྐྱབས་ཀྱི་སྦྱིན་པ་དང་། ལུས་ཀྱི་ཉེས་

སྤྱོད་སྤོང་བའི་ཚུལ་ཁྲིམས་དངོས་ཡིན་ལ་ཕར་ཕྱིན་གཞན་ཡང་ཅི་
རིགས་པར་ཚང་ངོ་། །རང་གིས་སྲོག་གཅོད་སྤོང་ཚུལ་ལའང་། དེང་
ནས་ཇི་སྲིད་འཚོའི་བར་སེམས་ཅན་གྱི་སྲོག་མི་གཅོད་སྙམ་པའམ། དེ་
ཙམ་མི་ཐུབ་ཀྱང་། དུས་འདི་ཙམ་དུ་སེམས་ཅན་འདིའི་སྲོག་མི་གཅོད་
སྙམ་དུ་དམ་བཅའ་བ་ནི་སྲོག་གཅོད་སྤོང་བའི་ལུས་ཀྱི་དགེ་བ་གཅིག་
ཡིན་ཞིང་། གཞན་ལའང་དེ་དང་འདྲ་བས་དགེ་བ་བཅུ་ནི་མི་དགེ་བ་
བཅུ་ལ་སྤོང་སེམས་བསྟན་པའི་ཆ་ནས་འཇོག་གོ །ཡང་དགེ་བཅུ་ཁྱད་
པར་བ་ལྟ་བུའི་དབང་དུ་བྱས་ན། སྲོག་མི་གཅོད་པར་མ་ཟད་སྲོག་
དེས་གཞན་ལའང་ཤེས་པར་བྱ།སྐྱོབ་འདི་ལྟ་བུ་བྱེད་སྙམ་པ་ཡིན།
འདི་དག་རང་གི་ཡིད་ལ་དམ་བཅའ་བྱས་ན་ངག་གིས་དམ་འཆའ་བ་
དང་བླ་མ་དང་རྟེན་སོགས་ཀྱི་དྲུང་དུ་ངེས་པར་ཁས་བླངས་པ་མེད་
ཀྱང་ཆོག་ལ། དེ་དག་གི་དྲུང་དུ་ཁས་བླངས་ན་ཕན་ཡོན་ལྷག་པར་ཆེ་
བ་ཡང་གསུངས་སོ། །ཡང་ཁྱིམ་པ་ལྟ་བུ་ཡུན་རིང་དུ་སྲོག་གཅོད་སྤོང་
མི་ནུས་པ་རྣམས་ཀྱིས་ཀྱང་ལོ་ཟླ་ཅི་ཙམ་ཐུབ་ཀྱི་བར་དང་། །དེ་ལའང་
ཆོ་འཕྲུལ་ཟླ་བ་ལྟ་བུ་རིལ་པོའམ། དེ་དག་གི་ཚེས་བརྒྱད་དང་བཅོ་ལྔ་
ལྟ་བུའམ། ཟླ་བ་བྱུང་ངོ་ཅོག་གི་ཚེས་བརྒྱད་དང་བཅོ་ལྔ་གནམ་སྟོང་
ལྟ་བུ་གང་ཐུབ་རེ་ལ་སེམས་ཅན་གྱི་སྲོག་མི་གཅོད་པ་དང་། ཚེ་ཐར་
སྲོག་བསླུ་སོགས་བྱེད་པར་རང་གིས་དམ་བཅའ་བའམ་བླ་མ་སོགས་
ཀྱི་དྲུང་དུ་ཁས་བླངས་ན་ཕན་ཡོན་བསམ་གྱིས་མི་ཁྱབ་བོ། །ལར་ཚེ་
ཐར་སྲོག་བསླུ་སོགས་དགེ་རྩ་གང་སྒྲུབ་ཐམས་ཅད་ལ་ཕན་ཡོན
འཐོབ་ཚུལ་གྱི་ཁྱད་པར་ཀུན་སློང་གི་སྒོ་ནས་འཇོག་པ་གཙོ་ཆེ་སྟེ། ཚེ་

འདིའི་བདེ་འབྲས་དོན་དུ་གཉེར་ནས་ཚེ་ཐར་སོགས་བྱས་ན།ཚེ་
འདིར་དུས་མིན་དུ་འཆི་བར་མི་འགྱུར་ཞིང་ཚེ་རིང་བ་དང་ནད་མེད་
པར་འགྱུར་བ་དང་། ཕྱི་མ་དོན་དུ་གཉེར་ནའང་སྐྱེས་བུ་གསུམ་གྱི་
སེམས་བསྐྱེད་ཀྱི་ཁྱད་པར་ལས་མི་འདྲ་སྟེ། མཐོ་རིས་འཐོབ་པའི་དོན་
དུ་ཡིན་ན་ཕྱི་མར་ལྷ་མིའི་བདེ་འབྲས་ཐོབ་ཅིང་རྟེན་དེར་ཚེ་རིང་བ་
སོགས་དང་། ཐར་པ་དོན་གཉེར་ལའང་། རང་ཉིད་ཞི་བདེ་ཙམ་
འཐོབ་པར་འདོད་པ་ཡིན་ན་མཐར་ཉན་རང་དགྲ་བཅོམ་གང་རུང་
འཐོབ་བྱེད་ཀྱི་དགེ་རྩའི་ཆ་ཤས་སུ་འགྱུར་བ་དང༌། གཞན་དོན་དུ་
རྫོགས་བྱང་དོན་དུ་གཉེར་བའི་བྱང་ཆུབ་སེམས་ཀྱིས་ཟིན་པ་ཡིན་ན་
སངས་རྒྱས་འཐོབ་བྱེད་ཀྱི་དགེ་རྩར་འགྱུར་བས་ཕན་ཡོན་ཚད་མེད་
པ་དང་། བླ་མ་དགེ་བའི་བཤེས་གཉེན་སྐུ་ཚེ་བརྟན་པའི་དོན་དུ་དེ་
རང་གི་ཚེ་སྒྲུབ་དག་བྱས་པ་ཡིན་ན་བླ་མའི་ཞབས་བརྟན་དང་།
མཆོག་ཏུ་འགྱུར་བ་སོགས་ཕན་ཡོན་ཆེན་པོ་འབྱུང་ངོ་། །ཡང་དག་
ཞིང་དུ་སྐྱེ་བའི་རྒྱུར་དམིགས་ནས་ཚེ་ཐར་བྱས་ནའང་དེར་སྐྱེ་བའི་རྒྱུ་
མཆོག་ཏུ་འགྱུར་ཏེ། འོད་དཔག་མེད་ཀྱི་ཞིང་བཀོད་ཀྱི་མདོའི་ནང་དུ།
ཞིང་དེར་སྐྱེ་བའི་རྒྱུ་སེམས་བསྐྱེད་འགྱུར་བ་བཅུ་གསུངས་པ་ལ་ངོས་
འཛིན་ཚུལ་མི་འདྲ་བ་འགའ་འདུག་ཀྱང་། ཁ་ཅིག་ཏུ་ཚེ་ཐར་སྲོག་
བསླུ་རང་གིས་བྱེད་པ། གཞན་ལ་བྱེད་དུ་འཇུག་པ་ཞེས་སེམས་བསྐྱེད་
འགྱུར་བ་བཅུའི་ནང་གི་གཉིས་སུ་བགྲངས་འདུག་པའི་ཕྱིར་རོ། །དེ་ལྟ་
བུའི་ཕན་ཡོན་ཅན་གྱི་ཚེ་ཐར་སྲོག་བསླུ་ཇི་ལྟར་བགྱི་བའི་ཚུལ་ཡང་།
དགེ་སེམས་ཁྱད་པར་ཅན་གྱིས་ཟིན་པའི་སྒོ་ནས་སེམས་ཅན་གང་

ཡང་རུང་བ་སྲོག་བསླུ་ཞིང་། ཁྱད་པར་ནོར་ཕྱུགས་སོགས་ཚེ་ཐར་བྱེད་
པ་ཡིན་ན་ཚེ་ཉི་ཟླ་དང་མཉམ་པའི་རྟེན་འབྲེལ་དུ་དཔྲལ་བར་མར་གྱི་
ཉི་ཟླའི་གཟུགས་བྲི་བར་ཡང་གསུངས་ཏེ། ཚེ་སྒྲུབ་འཆི་མེད་སྐུ་གསུམ་
རིགས་འདུས་ལས། །ཅི་འབྱོར་ཚེ་སྲོག་བསླུས་པའི་དཔྲལ་བ་རུ༔ ཉི་
ཟླའི་རྟགས་གདབ་ཕྱིན་ཆད་སྲོག་མི་གཅོད༔ སྲོག་མི་གཅོད་པའི་ཁས་
བླངས་སྡོམ་པ་སྦྱིན༔ ཞེས་སོ། །ཡང་མཐོང་གྲོལ་བསྟན། ཚོར་གྲོལ་
བདུག །རེག་གྲོལ་ལུས་ལ་འཐོར། བཏགས་གྲོལ་མགོར་བཞག །མྱོང་
གྲོལ་བླུད་ཅེས་གསུངས་པའང་ཡོད་པས་དེ་ལྟར་གྲུབ་ན་མཆོག་ཡིན་
ཀྱང་༑ ཐམས་ཅད་འཛོམ་དཀའ་བས་གང་འཛོམ་ཙམ་དང་། ཁྱད་པར་
རྒྱུད་ལ་ཐར་པའི་ས་བོན་བསྐྲུན་པའི་ཆེད། དུད་འགྲོ་དེ་དག་དཀོན་
མཆོག་ལ་འབུལ་བ་དང་། མཆོག་གསུམ་གྱི་སྐྱབས་འོག་ཏུ་ཚུད་པར་
དམིགས་ནས་སྐྱབས་འགྲོ་དང༌། སངས་རྒྱས་ཀྱི་མཚན་དང་གཟུངས་
སྔགས་ཁྱད་པར་ཅན་རྣ་ལམ་དུ་བསྒྲགས་པ་གལ་ཆེ་ལ། ཚེ་ཐར་བྱས་
པ་དེ་ཉིད་ཕྱིན་ཆད་རང་གིས་བཀོལ་སྤྱོད་བྱེད་པ་དང་། གསོད་པ་
དང་༑ གཞན་ལ་འཚོང་བ་སོགས་བྱ་མི་རུང་སྟེ་བྱས་ན་ཉེས་པ་བརྒྱ་
འགྱུར་དུ་ཆེ་བར་གསུངས་པས་ན་དུད་འགྲོ་དེ་དག་རང་རང་གི་སྤྱོད་
ཡུལ་བདེ་བར་ཅི་དགར་བག་ཡངས་སུ་ཡན་དུ་འཇུག་པ་སོགས་བྱས་
ནས་ཚེ་ཐར་བཏང་ན། དེ་ཉིད་འཕྲལ་དུ་སྲོག་གི་འཇིགས་པ་ལས་གྲོལ་
ཞིང་༑ མཚན་དང་གཟུངས་སྔགས་ཐོས་པ་སོགས་ཀྱི་བྱིན་རླབས་ལས་
ངན་སོང་གི་སྐྱེ་གནས་ལས་ཐར། ཐར་པའི་ས་བོན་ཐེབས། ཚེ་ཐར་
བྱེད་པ་པོ་ཚེ་རིང་དུ་འཕེལ་བ་སོགས་ཕན་ཡོན་ཆེའོ། །དེ་ལྟར་ཚེ་ཐར་

བྱས་པའི་རྗེས་སུ་དགེ་རྩ་རྫོགས་བྱང་དུ་བསྔོ་བ་དང་། བླ་མ་རྣམས་
ཞབས་པད་བརྟན་པ།འཇིག་རྟེན་དུ་དགེ་ལེགས་འབྱུང་བ། སྦྱིན་
བདག་དུས་མིན་དུ་འཆི་བ་སོགས་ཀྱི་བར་ཆད་ཞི་ཞིང་ཚེ་བསོད་
འཕེལ་བ། དུད་འགྲོ་དེ་གནས་སྐབས་མཆོག་གསུམ་གྱི་སྐྱབས་འོག་ཏུ་
ཚུད་ཅིང་། མཐར་འཁོར་བ་དང་ངན་སོང་གི་འཇིགས་པ་ལས་གྲོལ་
ནས་སངས་རྒྱས་འཐོབ་པ་སོགས་ཀྱི་ཆེད་དུ་དམིགས་པའི་བསྔོ་སྨོན་
དང་བཀྲ་ཤིས་ཀྱི་ཚིགས་བཅད་ཙམ་བརྗོད་པས་ཆོག་ལ། ཡང་ཡུལ་
དུས་ཀྱི་སྤྲོད་པ་དང་བསྟུན་ཏེ་ཆོ་ག་དང་འབྲེལ་བའི་ཚེ་ཐར་གཏོང་
ཐབས་ཀྱང་ཡོད་ལ། ་ཆོས་སྲུང་ནོར་ལྷ་ཡུལ་ལྷ་སོགས་ཀྱི་རྟེན་དུ་
འཛུགས་པ་དང་། དེ་དག་གི་སྐབས་སུ་སྲོག་ཆགས་དེ་དག་གཟུགས་
བྱད་བཟང་ཞིང་ཡིད་དུ་འོང་བ་སྟོབས་དང་ལྡན་པ་ཁ་རླངས་དང་སྤུ་
ལས་འདོད་ཡོན་སྣ་ཚོགས་ཀྱི་སྤྲིན་ཕུང་འཕྲོ་བ་གཅིག་ལས་བརྒྱ་སྟོང་
དུ་མར་འཕེལ་བས་ཕྱོགས་ཀུན་ཁྱབ་པ། འབུལ་ཡུལ་རྣམས་ཀྱི་དབང་
པོ་དྲུག་གི་སྤྱོད་ཡུལ་དུ་དགྱེས་པ་སྐྱེད་ནུས་པ་དེ་ལྟ་བུར་དམིགས་ནས་
འབུལ་དགོས་པར་གསུངས་ཤིང་། ནོར་ཕྱུགས་དཀར་མཚན་ཅན་ལྟ་
བུ་ཁྱུ་ཕུད་འགའ་རེ་ལ་མིང་བཀྲ་ལེགས་པ་འདོགས་པ་སོགས་བྱེད་
པར་ཡང་གསུངས་པས་གང་འདོད་ཅི་བདེར་བྱའོ། །ལར་དེང་སང་
སྙིགས་དུས་ཀྱི་མི་ཕལ་ཆེར་མི་དགེ་བའི་ལས་ཐབས་ལ་རང་ཡང་ཡིད་
གཞུང་༑ གྲོགས་ཕལ་ཆེར་གྱིས་ཀྱང་དེ་ཁོ་ན་སློང་། སྤྱིར་སྡིག་པའི་ལས་
དང་ཁྱད་པར་སྲོག་གཅོད་ལྟ་བུ་ལ་ཅིའང་མི་འཛེམ་པར། དེའི་ཕྱོགས་
ལ་སྒོ་གསུམ་ཀ་ནས་བརྩོན་ཞིང་འཇུག་པ་མང་བའི་ཕྱིར། སྲོག་ཆགས་

གསོད་ཐབས་ཀྱི་རིགས་ཐམས་ཅད་ལའང་འདི་མི་ཤེས་པ་དང་། འདི་
མི་བྱ་བ་ཅི་ཡང་མེད་ཅིང་། དགེ་བའི་ཕྱོགས་ལ་འཇུག་པ་ཉིན་སྐར་
ལྟར་དཀོན་པའི་བསྟན་པའི་མར་གཤམ་འདི་ལྟ་བུར་ཐུགས་བསྐྱེད་
ཁྱད་པར་ཅན་གྱི་བླ་མ་དང༌། ཆོས་ལྡན་གྱི་དཔོན་སོགས་ལྟ་བུ་རེ་ཡོད་
སྤོང་སྤྱི་དང་། བྱ་ཉ་རི་དྭགས་སོགས་སྲོག་བསྐྱབས་པའི་ཆེད་དུ་ཡུལ་
ཕྱོགས་རེའམ་རང་རང་གི་ཉེ་འཁོར་རེ་ཙམ་དུ་རི་རྒྱ་ཀླུང་རྒྱ་སྡོམ་པ་
དང་༑ སྡིག་པ་ལ་དགེ་བའི་མིང་གིས་བསྙད་པའི་སྲོག་གཅོད་ཀྱི་མཆོད་
སྦྱིན་བྱེད་པ་དང་། རྟ་ཁལ་མཛོ་འབྲི་སོགས་ཤིན་ཏུ་དྲིན་ཆེ་བ་རྣམས་
རྒས་ཤིང་འཁོགས་པའི་ཚེ་བཤས་སུ་བྱེད་པ་སོགས་ཁ་ན་མ་ཐོ་བའི་
རིགས་ཐམས་ཅད་སྤོང་ཐབས་དང༌། ཚེ་ཐར་སྲོག་བསླུ་ཟེར་བ་ལྟ་བུ་
རྣ་བར་སྙན་ཞིང་ཡིད་ལ་དགའ་བའི་ཡ་རབས་ཀྱི་ལས་སྤྱོད་ཅུང་ཟད་
རེ་ཡོད་པ་ལ་བརྟེན་ནས། ཡུལ་ཕྱོགས་ཁལ་ཁོལ་རེ་ཙམ་ན་ཚེ་རིང་
ནད་མེད་བདེ་ཞིང་སྐྱིད་པ་ཆོས་དང་དཔལ་འབྱོར་འཕེལ་བ་སོགས་
ཀྱི་དགེ་ལེགས་འབྱུང་བ་ནི་བྱང་སེམས་བདག་ཉིད་ཆེན་པོ་བྱམས་
པའི་སྟོབས་ཀྱི་རྟོགས་བརྗོད་ལས་བྱུང་བ་ལྟ་བུ་དང༌། རང་གི་ལེགས་
པས་ས་སྟེང་དག །བརྒྱན་པར་མཛད་ཅིང་བཞུགས་ཅེས་གསུངས་པ་
ལྟར་ལགས་སོ། །
བཀྲ་ཤིས་གང་ཞིག་དཔལ་ལྡན་བླ་མ་མཆོག་སོགས་བསྟན་འཛིན་
དམ་པ་ཀུན། །སྐུ་ཚེ་རབ་བརྟན་བསྟན་འགྲོར་སྨན་པའི་རྣམ་དཀར་
མཛད་ཕྲིན་ཕྱོགས་བཅུར་རྒྱས། །སྐྱེ་དགུ་ཀུན་ཀྱང་ཆོས་དང་ལྡན་ཞིང་

ཚེ་རིང་ནད་མེད་འདོད་དོན་འགྲུབ། །ཚེ་དཔག་མེད་ལྟར་ཡོན་ཏན་རྒྱ་
མཚོ་ལྷུན་གྱིས་གྲུབ་པ་ཉིད་གྱུར་ཅིག །ཅེས་པ་འདི་ནི་བླ་མ་སྤྲུལ་པའི་
སྐུ་དམ་པ་ལུང་རྟོགས་བསྟན་པའི་ཉིན་བྱེད་དཔལ་བཟང་པོ་ནས་ལྷ་
རྫས་བཅས་གསུང་ཕྲིན་གནང་བ་ལྟར་ཐུབ་བསྟན་ཆོས་ཀྱི་གྲགས་པས་
བྲིས་པ་དགེ་ལེགས་སུ་གྱུར་ཅིག། །།

《གངས་ཅན་ཁྱད་ནོར་》དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བློ་བཟང་བསྟན་འཛིན། དབང་གྲགས། ལྷག་པ།
བློ་བཟང་ཆོས་འབྱོར། བློ་བཟང་འཕགས་མཆོག བློ་བཟང་དམ་ཆོས།
བསྟན་འཛིན་འཕྲིན་ལས། རྒྱལ་མཚན་བྱམས་པ། ཚེ་བརྟན་རྡོ་རྗེ།
བློ་བཟང་མཁྱེན་རབ། ཕུན་ཚོགས་ཚོགས་གཉིས། བྱམས་པ་རབ་འབྱམས།
བློ་བཟང་འཇིགས་མེད། ཡེ་ཤེས། འཕྲིན་ལས། བསྟན་འཛིན་ཤེས་རབ།
བསམ་གྲུབ། བུ་ཆུང༌། སྐལ་ལྡན། བསོད་ནམས་རྡོ་རྗེ། བཀྲ་ཤིས།
རྡོ་རྗེ་མཚོ། ཚེ་རིང་ཆོས་སྒྲོན། ལྷ་སྐྱིད། བསོད་ནམས་དབྱངས་ཅན།
ལྷག་པ་སྒྲོལ་མ། བྱམས་པ་ཆོས་སྒྲོན། བཀྲ་གཡང་།
སྐལ་བཟང་ལྷ་མོ། བདེ་སྐྱིད་སྒྲོལ་དཀར། སྒྲོལ་མ་ལྷ་འཛོམས།
ཚེ་དབང་སྐལ་བཟང་། ཚེ་དབང་གཡུ་སྒྲོན།

རྒྱལ་སྲས་ལག་ལེན་རྩ་འགྲེལ་གཅེས་བསྡུས།
བསྡུ་སྒྲིག་པ། སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།
དེབ་ཚད། 787×1092 1/16
དཔར་ཤོག 225
པར་འདེབས་ཚན་པ། ལྷ་ས་མིང་ཤིན་པར་འདེབས་ཚད་ཡོད་ཀུང་སི།
པར་གཞི། 2016 ལོའི་ཟླ་10 པར་པར་བཏབ།
པར་གྲངས། 1000
ནང་ཁུལ་དཔེ་རྟགས། ZXCZZD2016NBZL68H
དཔེ་སྐྲུན་ཚན་པ། བོད་རང་སྐྱོང་ལྗོངས་དཔེ་མཛོད་ཁང་།
